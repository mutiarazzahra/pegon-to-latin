________________
  
  









  
________________

  
تاريخ والى سڠا




نٓرَاڠَاكٓنْ بَبَادْاِيْفُونْ وَالِىْ٢ تَنَهْ جَاوِىْ، دِيْفُوْنْ تَامْبَهْ چَاࢌٓتَانْ٢ تَارِيخْ اِنْࢮَوْنَيْسِيَا كَنْࢌِىْ رِيْڠكٓسْ ۔ 


  

(طبع على نفقة :)
  







 ♣ (حقوق الطبع والنقل محفوظة له) ♣
  

(عِلْمُ التَّارِيْخِ عِلْمٌ يُعْرَفُ بِهِ اَحْوَالُ المَاضِيِّيْنَ، وَثَمْرَتُهُ اِعْطَاءُ ذِىْ حَقٍّ حَقَّهُ وَاسْتِرْجَاعُ النُّفُوْسِ وَاسْتِكْثَارُهَا مِنَ الْاَعْمَالِ الصَّالِحَةِ وَتَثْبِيْتُهَا) -
(قَالَ اللهُ تَعَالٰى وَكُلًّا نَقُصُّ عَلَيْكَ مِنْ اَنْبَاءِ الرُّسُلِ مَا نُثَبِّتُ بِهٖ فُؤَادَكَ، وَعَنْ سَعْدِ ابْنِ اَبِىْ وَقَّاصٍ رَضِيَ الله عَنْهُ اَنَّهُ قَالَ كَانَ اَبِىْ يُعَلِّمُنَا مَغَازِيَ رَسُوْلِ اللهِ وَسَرَايَاهُ فَيَقُوْلُ يٰا بُنَيَّ هٰذِهٖ شَرَفُ آٰبَائِكُمْ فَلَا تَنْسَوْا ذِكْرَهَا) -
(قَالَ الزَّيْنُ العِرَاقِيُّ رَحِمَهُ اللهُ : وَلْيَعْلَمِ الطَّالِبُ أَنَّ السِّيَرَا ۞ تَجْمَعُ مَا صَحَّ وَمَا قَدْ اَنْكَرَا ۞ وَقَالَ الْاِمَامُ اَحْمَدْ ابْنُ حَنْبَلٍ وَغَيْرُهُ مِنَ الاَئِمَّةِ اِذَا رَوَيْنَا فِى الْحَلَالِ وَالْحَرَامِ شَدَّدْنَا وَاِذَا رَوَيْنَا فِى الْفَضَائِلِ تَسَاهَلْنَا) -
(﷽)
(الْحَمْدُ لِلّٰهِ، وَالصَّلَاةُ وَالسَّلَامُ عَلٰى رَسُوْلِ اللهِ، سَيِّدِنَا مُحَمَّدٍ وَآلِهٖ وَصَحْبِهٖ وَمَنْ وَالَاهُ) -
"وَبَعْدُ" وِيْوِيْت كِيْتَا بَوْڠصَا اِيْنࢮَوْنِسِيَا دَادَوْس بَوْڠصَا اِڠْكَڠْ مٓرْدِيْكَا، رُوْفِىْ٢نِيْفُوْن كِيْتَا لَاجٓڠْ سَامِىْ ڮِيْيَاتْ نَالُوْرِىْ لٓلُوْهُوْر٢ كِيْتَا، بَبَادْ٢دِيْڤُوْن سِيْنَاهُوْ، شٓجَرَهْ٢ دِيْفُوْن وُوْچَالَاكٓنْ اِڠْ سٓكَوْلَاهَانْ٢، اِڠْكَڠْ مَاوِىْ بَهَاسَا اِنْࢮَوْنِسِيَا، دَائِرَهْ لَنْ سَانَيْس٢اِيْفُوْن، نَاڠِيْڠ بُوْكُوْ٢ شٓجَرَهْ اِڠْكَڠْ سَمْفُوْن سُوْمِيْيَارْ اُتَوِىْ كَاوُوْچَالَاكٓنْ اِڠْ مَدْرَسهْ٢ فُوْنِيْكَا سٓبَاڮِيْهَانْ اَڮٓڠْ بَوْتٓنْ نٓرَاڠَاكٓنْ بَابْ٢اِڠْكَڠْ مَاڮٓفَؤْاَنْ كٓلَايَانْ شٓجَرَهْ اِيْفُوْن فَارَا وَالِىْ٢، فَارَا سُوْنَنْ٢، فٓمٓدَارْ اَڮَامِىْ اِسْلَامْ اِڠْ اِنْدَوْنِسِيَا عُمُوْم اِيْفُوْن لَنْ اِڠْ تَانَهْ جَاوِىْ خُصُوْص اِيْفُوْن ۔
اِڠْ مَوْڠكَا سٓجَاتَوْس اِيْفُوْن وِيْوِيْت كِيْنَا مِيْلَا، فَارَا رَاجَا٢ اِڠْ تَانَهْ جَاوِىْ فُوْنِيْكَا فٓرْسَاسَتْ مَيْه سٓدَايَا، تَنْسَهْ دِيْفُوْن كَنْطِىْ دَيْنِيْڠ فَارَا سُوْنَنْ٢ اُتَوِىْ فَارَا فٓڠَنْجُوْر٢ اَڮَامِىْ اِسْلَامْ، فٓرَامِيْلَا سَڠْكِڠْ فُوْنِيْكَا، وَوْنتٓنْ اِڠْ رِسَالَهْ اَلِيْت فُوْنِيْكَا فٓنُوْلِيْس كٓفَيْڠِيْن بَاࢮَيْ ۑُوْلِيْك سٓكٓࢮِيْك اِڠْ بَابْ٢ اِڠْكَڠْ مَڮٓفَؤْاَنْ كٓلَايَانْ شٓجَرَهْ اِيْفُوْن فَارَا سُوْنَنْ، كَيْڠِيْڠَاكَڠْڮَىْ بُومْبُوْنِيْفُوْن فَارَا اُسْتَاذْ مُوْچَالْ شٓجَرَهْ اِنْࢮَوْنِسِيَا دَاتٓڠْ فَارَا تَلْمِيْذ٢اِيْفُوْن بَوْتٓنْ سَانَيْس مُوْڮِىْ٢ وَوْنتٓنَاڮِيْنَا فَائِدَاهِيْفُوْن ۔
صَفَرُ الْخَيْرِ ١٣٧٢
بِشْرِےْ مُصْطَفٰى
   -= رَاتُوْ اِڠْ چٓمْڤَا =-   
نَلِيْكَا كُوْرَاڠْ لٓوِيْه تَهُوْن ١٣٠٠م كَڠْ جُوْمٓنٓڠْ رَاتُوْ اِڠْ چٓمْڤَا، اِيْكُوْ جٓجُوْلُؤْ رَاجَا كُوْنطَارَا، رَاجَا كَافِرْ بِنَاطَارَا، كَاڮُوْڠَنْ فُوْتٓرَا -٣: ١۔ دَارَاوَاتِىْ مُوْردَا نِيْڠ رُوْم، ٢۔ دَيْوِىْ چَوْندٓرَا وُوْلَنْ، ٣۔ رَادَيْن چِيْڠكَارَا ۔
كُوْچَاڤَا : سَالَهْ سَاوِيْجِيْنَىْ (مُبَلِّغْ) اِسْلَامْ سَڠْكِڠْ تَنَهْ (عَرَبْ اَسْمَا سَيِّدْ اِبْرَاهِيمْ اَسْمَرْقَنْدِىْ) كَڠْ اِڠْ تٓمبَىْ مَشْهُوْر كَارَانْ اِبْرَاهِيْم اَسْمَارَا، رَاوُوْه اِڠْ چٓمْڤَا، فٓرْلُوْ تَبْلِيْغ ڠَاجَاءْ٢ سَاڠْ رَاتُوْ سُوْفَيَا كٓرْصَا ڠٓرُوْڠكٓبِىْ اَڮَامَا اِسْلَامْ، كٓرْسَانِيْڠ فٓڠَيْرَانْ، سَاڠْ رَاتُوْ كٓرْصَا مٓلٓبُوْ اَڮَامَا اِسْلَامْ ۔ ڠَنْتِىْ كٓرْصَا اَدٓكْ مَسْجِدْ لَنْ اَنْࢮَاوُوْهَاكٓنْ مَوْلَانَا اِبْرَاهِيمْ مٓࢮَارَكٓنْ اَڮَامَا اِسْلَامْ اِڠْ چٓمْڤَا ۔ اَخِيْر٢ مَوْلَانَا اِبْرَاهِيمْ كَادَاهُوْفَكٓنْ اَڠْسَالْ فُوْتٓرَانَىْ كَڠْ فٓڠْڮُوْلُوْ كَڠْ اَسْمَا دَيْوِىْ چَوْندٓرَاوُوْلَنْ، دَيْنَىْ فُوْتٓرَانَىْ كَڠْ فٓمْبَاجٓڠْ اَسْمَا دَارَاوَاتِىْ مُوْردَانِڠْرُوْم كَادَاهُوْفَاكٓنْ اَڠْسَالْ فٓرَابُوْ كَرْطَا وِيجَايَا اِڠْ مَجَافَاهِيْت ۔ دَادِىْ مَوْلَانَا اِبْرَاهِيمْ اَسْمَارَا اِيْكُوْ كَارَوْ فٓرَابُوْ كَرْطَاوِيْجَايَا كَافٓرْنَهْ فٓرِيْفَيْهَانْ ۔ مَوْلَانَا اِبْرَاهِيمْ ﴿سَڠْكِڠْ ڮَرْوَا چٓمْڤَا﴾ كَاڮُوْڠَنْ فُوْتٓرَا -٣: ١۔ رَاجَا فٓنْدِيْطَا ٢- رَادَينْ رَحْمَةْ  ٣۔ سِيْتِىْ زَيْنَبْ - فٓرَابُوْ كَرْطَا وِيْجَايَا اِيْكُوْ فُوْتٓرَانَىْ اَكَيهْ بَاڠَةْ، نَاڠِيْڠ كَڠْ كَاچَرِيْطَا : سَڠْكِڠْ ڮَرْوَانَىْ فَادٓمِىْ :
 -١ رَادَيْن اَرْيَادَمَارْ، اَدِىْ فَاتِىْ اِڠْ فَلَيْمبَاڠْ ۔ سَڠْكِڠْ ڮَرْوَا چٓمْڤَا : ١۔ فُوْتٓرِىْ هَادِىْ، ڮَرْوَااَدِىْ فَاتِىْ دَايَانِيْڠرَاتْ اِڠْ فٓڠْڮِيڠْ، ٢۔ لٓمْبُوْفٓتٓڠْ اِڠْ مٓدُوْرَا، لَنْ ٣۔ رَادَيْن ڮُوڮُورْ ۔ اِڠْكَڠْ سَڠْكِڠْ اِيْبُوْ فَانَارَاڮَا : ١۔ بٓطَرَا كَاتُوْڠ اِڠْ فَانَارَاڮَا، ٢۔ اَدِىْ فَاتِىْ لُوَانُوْ ۔ اِڠْكَڠْ سَڠْكِڠْ اِيْبُوْ بَاڮَلَيْنْ، اَسمَا جَارَانْ ڤَنُوْلَيْه جُوْمٓنٓڠْ اِڠْ سَمْفَاڠْ مَدُوْرَا ۔ اِڠْكَڠْ سَڠْكِڠْ اِيْبُوْ فُوْتٓرِىْ چٓمْڤَا مَالَيْهْ اَسْمَا رَادَيْن حَسَنْ كَڠْ اِڠْ تٓمْبَىْ اَخِيْر كَارَانْ رَادَيْن فَتَحْ ۔ اِيَا رَادَيْن فَتَحْ اِيْكِىْ كَڠْ اِڠْ تٓمْبَىْ ڠٓدٓكَاكٓنْ كٓرَاجَاأَنْ اِسْلاَمْ كَڠْ كَاوِيْتَانْ اِڠْ بِنْطَارَا دٓمَاءْ ۔
مُوْرِيْه سَمْفُورْنَانِىْ چَارِيْتَا چَوْبَا دَاءْ تٓرَاڠَاكَىْ نَسَبْ٢بِىْ ۔
        رَادَيْن فَتَحْ ﴿حَسَنْ﴾ بِنْ كَرْطَاوِيْجَايَا بِنْ رَادَيْن سُوْرُوْه ﴿رَاتُوْ مَجَالٓڠْكَا﴾ بِنْ مُوْندِىْ وَاڠِىْ ﴿رَاتُوْ فٓجَاجَارَانْ﴾ بِنْ مُوْندِىْ سَارِىْ ﴿فٓجَاجَارَانْ﴾ بِنْ رَادَيْن (لَالِيَّانْ) ﴿فٓجَاجَارَانْ﴾ بِنْ رَاوِيْس رٓڠْڮَا ﴿جٓڠْڮَالَا﴾ بِنْ طٓبُوْ بِنْ لٓمْبُوْ اَمِيْلُوْهُورْ ﴿جٓڠْڮَالَا﴾ بِنْ رٓسِىْ ڮٓنْطَيُوْ بِنْ ڮَنْدِيْهَاوَانْ سٓرِيْمَا فُوڠْڮُوْڠ بِنْ سِيْلَاجَالَوْ بِنْ فَوْنچَا دٓرِيْيَا بِنْ چِيْتٓرَاسُوْمَا بِنْ سُوْمَاوِيْجِيْتٓرَا بِنْ ڮٓنْدٓرَايَانَا بِنْ جَايَا اَمِيْجَايَا بِنْ جَايَا دَرْمَا بِنْ هُوْدَايَانَا بِنْ ڤَارِىْ كٓسِيْت بِنْ اَوْڠكَا وِيْجَايَا بِنْ اَرْجُوْنَا بِنْ ڤَنْࢮُوْ ﴿ڠٓسْطِيْنَا﴾ بِنْ هَابِىْ وَاصَا بِنْ فُوْلَاصَارَا بِنْ رَادَيْن سَاحٓرِىْ بِنْ رَادَيْن سٓكُوْتٓرٓمْ بِنْ رَادَيْن سُوْتَفَا بِنْ رَادَيْن مَنَاوَاسَا بِنْ مَارِڮٓنَا بِنْ يَاڠْ تٓرُوسْطِيْلِىْ بِنْ سٓرِيْكَاتِىْ بِنْ وِسْنُوْ بِنْ سَاڠْ يَاڠْ ڮُوْرُوْ بِنْ سَاڠْ يَاڠْ تُوْڠڮَالْ بِنْ سَاڠْ يَاڠْ وٓنِيْڠ بِنْ سَاڠْ يَاڠْ وٓنَڠْ بِنْ سَاڠْ يَاڠْ نُورْرَاصَا بِنْ رَادَينْ نُورُچَهْيَا بِنْ (نَبِىْ آدَمْ عَليْهِ السَّلَامْ) ۔
-= مَوْلَانَا اِبْرَاهِيْم اَسْمَارَا =-
مَوْلَانَا اِبْرَاهِيْم اَسْمَارَا اِيْكُوْ كَاڮُوْڠَانْ دُوْلُورْ ٢ : 
١۔ اَسْمَا مَوْلَانَا (اِسْحٰقْ) ٢۔ سُوْنَنْ اَسْفَادِىْ ﴿ڮَرْوَانَىْ (عَبْدُ الْمَجِيْدْ) رَاجَا اِڠْ رُوْم﴾ مَوْلَانَا اِبْرَاهِيمْ اَسْمَارَا اِيْكِىْ فُوْتٓرَا مَوْلَانَا (مُحَمَّدْ جُمَادَى الْكُبْرٰى) بِنْ (سَيِّدْ زَيْنُ الْحُسَيْن) بِنْ (سَيِّدْ زَيْنُ الْكُبْرٰى) بِنْ (سَيِّدْ زَيْنُ الْعَالِمْ) بِنْ (سَيِّدْ زَيْنُ الْعَابِدِينْ) بِنْ (سَيِّدْ حُسَيْن) بِنْ سِيْتِىْ (فَاطِمَةْ) بِنْتِ (رَسُوْلِ اللّٰهْ صَلَّى اللّٰهُ عَلَيْهِ وَسَلَّمْ مُحَمَّدْ) بِنْ (عَبْدُ اللّٰهْ) اِبْنِ (عَبْدِ الْمُطَّلِبْ) بِنْ (هَاشِمْ) اِبْنِ (عَبْدِ مَنَافْ) بِنْ (قُصَيِّ) بِنْ (كِلَابْ) اِبْنِ (مُرَّةْ) بِنْ (كَعْبٍ) بِنْ (لُؤَيٍّ) بِنْ (غَالِبْ) بِنْ (فِهْرٍ) بِنْ (مَالِكْ) اِبْنِ (النَّضَرْ) اِبْنِ (كِنَانَةْ) اِبْنِ (حُزَيْمَةْ) اِبْنِ (مُدْرِكَةْ) اِبْنِ (اِلْيَاسْ) اِبْنِ (مُضَرْ) اِبْنِ (نِزَارْ) اِبْنِ (مَعَدٍّ) اِبْنِ (عَدْنَانْ) سَأْتٓرُوْسَىْ ڠَنْتِىْ تٓكَانْ (نَبِىْ اِسْمَاعِيْل) بِنْ (نَبِىْ اِبْرَاهِيمْ عَلَيْهِمَا السَّلَامْ) سَأْتٓرُوْسَىْ ڠَنْتِىْ تٓكَانْ (نَبِىْ نُوحْ عَلَيْهِ السَّلَامْ) سَأْتٓرُوْسَىْ ڠَنْتِىْ تٓكَانْ (نَبِىْ اِدْرِيْس عَلَيْهِ السَّلَامْ) سَأْتٓرُوْسَىْ ڠَنْتِىْ تٓكَانْ (نَبِىْ اَنْوَاسْ) بِنْ (نَبِىْ شِيْث) بِنْ (نَبِىْ آدَمْ عَلَيْهِمَا السّلَامْ) ۔
-= رَادَيْن رَحْمَةْ بِنْ مَوْلَانَا اِبْرَاهِيْم اَسْمَارَا =-
رَادَيْن رَحْمَةْ ﴿سُوْنَنْ ڠَمْفِيْل﴾ بِنْ مَوْلَانَا اِبْرَاهِيْم اَسْمَارَا كٓرَامَا دَيْوِىْ چَوْندٓرَاوَاتِىْ فُوْتٓرَانَىْ اَرْيَا تَيْجَا طُوْبَانْ، اَوْلَيْه فُوْتٓرَا ٥: ١۔ سِيْتِىْ شَرِيْعَةْ ٢۔ سِيْتِىْ (مُطْمَئِنَّةْ) ٣۔ سِيْتِىْ حَفْصَةْ ٤۔ رَادَيْن اِبْرَاهِيْم ٥۔ رَادَيْن قَاسِمْ ۔ رَادَيْن رَحْمَةْ اُوْڮَا كٓرَامَا دَيْوِىْ كَرِيْمَةْ فُوْتٓرَانَىْ كِىْ بَاڠْ كُوْنِيْڠ، اَوْلَيْه فُوْتٓرَا ٢: ١۔ دَيْوِىْ مُرْتَسِيَهْ ٢۔ دَيْوِىْ مُرْتَسِمَهْ ۔ 
-= مَوْلَانَا (اِسْحٰقْ) بِنْ جُمَادَىْ (الْكُبْرٰى) =-
مَوْلَانَا (اِسْحٰقْ) كَاڮُوْڠَانْ فُوْتٓرَا ۔ ٣: ١۔ (سَيِّدْ عَبْدُ الْقَادِرْ) ﴿كَڠْ اِڠْ تٓمْبِىْ جٓجُوْلُؤْ سُوْنَنْ ڮُوْنُوْڠ جَاتِىْ چٓرْبَوْن﴾ ٢۔ دَيْوِىْ سَارَةْ ٣۔ رَادَيْن ڤَاكُوْ ﴿كَڠْ اِڠْ تٓمْبَىْ كَارَانْ سُوْنَنْ ڮِيْرِىْ﴾ ۔ دَادِىْ سُوْنَنْ ڮُوْنُوْڠ جَاتِىْ لَنْ سُوْنَنْ ڮِيْرِىْ اِيْكُوْ مِيْسَانَنْ كَارَوْ رَادَيْن رَحْمَةْ سُوْنَنْ ڠَمْفَيلْ سُوْرَابَيَا ۔
-= حَاجِ عُثْمَانْ ﴿سُوْنَنْ مَنْيُوْرَانْ﴾ مَوْنࢮَالِيْكَا =-
حَاجِ عُثْمَانْ ﴿بِنْ رَاجَا ڤٓنْدِيْطَا بِنْ مَوْلَانَا اِبْرَاهِيْم اَسْمَارَا﴾ كٓرَامَا سِيْتِىْ شَرِيْعَةْ بِنْتِ سُوْنَنْ ڠَمْفَيْل اَوْلَيْه فُوْتٓرَا ١۔ اَسْمَا اَمِيْر حَسَنْ ۔ 
-= عُثْمَانْ حَاجِ ﴿سُوْنَنْ ڠُوْدُوْڠ﴾ =-
عُثْمَانْ حَاجِ ﴿بِنْ رَاجَا فٓنْدِيْطَا بِنْ مَوْلَانَا اِبْرَاهِيْم اَسْمَارَا﴾ كٓرَامَا دَيْوِىْ سَارِىْ فُوْتٓرَانَىْ تُوْمٓڠْڮُوْڠ وِيْلَاتِكْطَا، اَوْلَيْه فُوْتٓرَا ١۔ اَسْمَا دَيْوِىْ سُوْجِنَةْ ٢۔ اَمِيْرحَاجِ ۔
-= ۑَاهِىْ ڮٓدَىْ تَوْنࢮَالَنْ خَلِيْفَةْ (حُسَيْن)
﴿سُوْنَنْ گرْطَایَاسَا﴾ مٓدُوْرَا =-
ۑَاهِىْ ڮٓدَىْ تَوْنࢮَا ﴿بِنْتِ رَاجَا فٓنْدِيْطَا﴾ دِىْ ڮَرْوَا خَلِيْفَةْ (حُسَيْن) ﴿تِيَاڠْ سَكِڠْ يَمَانْ، مُرِيْدْاِیفُوْنْ گنْجٓڠْ سُوْنَنْ ڠَمْفَیلْ﴾ کَاڮُوْڠَانْ فُوْتٓرَا خَلِيْفَةْ صُغْرَا ۔
-= سِيْتِىْ (مُطْمَئِنَّةْ) لَنْ (سَيِّدْ مُحْسِنْ)  ﴿سُونَنْ وِيْلِيْس﴾ چٓرْبَوْن =-
سِيْتِىْ مُطْمَئِنَّةْ بِنْتِ سُوْنَنْ ڠَمْفَیْل دِىْ ڮَرْوَا (سَيِّدْ مُحْسِنْ) ﴿تِيَاڠْ سَكِڠْ يَمَانْ، مُرِيْداِيْفُوْن كَنْجٓڠْ سُوْنَنْ ڠَمْفَیْل﴾ كَاڮُوْڠَنْ فُوْتٓرَا اَمِیْر حَمْزَهْ ۔
-= سِيْتِىْ حَفْصَةْ لَنْ (سَيِّدْ اَحْمَدْ) ﴿سُوْنَنْ مَلَاكَا﴾ =-
سِيْتِىْ حَفْصَةْ بِنْتِ سُوْنَنْ ڠَمْفَیْل، دِیْ ڮَرْوَا (سَیِّدْ اَحْمَدْ) ﴿تِيَاڠْ سَكِڠْ يَمَانْ، مُرِيْداِيْفُوْن كَنْجٓڠْ سُوْنَنْ ڠَمْفَیْل﴾ بَوْتٓنْ كَاڮُوڠَانْ فُوْتٓرَا ۔
-= رَادَيْن قَاسِمْ ﴿سُوْنَنْ دٓرَاجَةْ سٓدَايُوْ﴾ =-
رَادَيْن قَاسِمْ بِنْ سُوْنَنْ ڠَمْفَیْل، کٓرَامَادَيْوِےْ (صَفِيَّةْ) فُوْتٓرَانَیْ کَنْجٓڠْ سُوْنَنْ چٓرْبَوْن، کَاڮُوْڠَانْ فُوْتٓرَا ۔٣: ١۔ فٓڠَیْرَانْ  تٓرٓڠْڮَانَا ٢۔ فٓڠَیْرَانْ سَنْدِىْ ٣۔ دَيْوِىْ وُرْيَانْ ۔
-= مَوْلَانَا اِبْرَاهِيْم ﴿سُوْنَنْ بَوْنَاڠْ طُوْبَانْ﴾ =-
رَادَيْن اِبْرَاهِيْم بِنْ سُوْنَنْ ڠَمْفَيْل، کٓرَامَادَيْوِےْ هِيْرَاةْ فُوْتٓرَانَیْ رَادَیْن جَاکَنْدَارْ، کَاڮُوْڠَانْ فُوْتٓرَا : ١۔ دَیْوِیْ رُوْحِيْلْ ۔
-= رَادَیْن فَاکُوْ ﴿سُوْنَنْ ڮِیْرِیْ ڮٓرْسِئْ﴾ =-
﴿سٓتٓڠَهَىْ رِوَايَةْ اَسْمَانَىْ (سَيِّدْ عَيْنُ الْيَقِينْ)﴾
رَادَيْن فَاكُوْ ﴿فُوْتٓرَانَیْ مَوْلَانَا (اِسْحٰقْ) اِيْبُوْدَيْوِےْ سٓکَرْࢮَاࢮُوْ فُوْتٓرَانَیْ رَاتُوْ بٓلَامْبَڠَانْ﴾ کٓرَامَا مَاسْ مُرْتَسِيَهْ بِنْتِ سُوْنَنْ ڠَمْفَیْل کَاڮُوْڠَانْ فُوْتٓرَا ٤: ١۔  رَادَیْن ڤٓرَابُوْ ٢۔ رَادَیْن مِیْسَانِیْ ۳۔ رَادَیْن ڮُوْوَا ٤۔ دَیْوِیْ رَتْنَاوَاتِیْ ۔
-= رَادَيْن فَتَحْ ﴿سُوْنَنْ بِنْطَارَادٓمَاءْ﴾ =-
رَادَيْن فَتَحْ ﴿بِنْ كَرْطَاوِيْجَايَا مَجَافَاهِيْت﴾ كٓرَامَا مَاسْ مُرْتَسِمَةْ بِنْتِ سُوْنَنْ ڠَمْفَيْل، فٓفُوْتٓرَا ٥: ١۔ فٓڠَيْرَانْ ڤُورْبَا ٢۔ فٓڠَيْرَانْ تٓرٓڠْڮَانَا ٣۔ رَادَيْن بَاڮُوسْ سِيْدَاكَالِىْ ٤۔ رَادَيْنْ كٓنْࢮُوْرُهَانْ ٥۔ دَيْوِےْ رَاتِهْ ۔
-= رَادَيْن (عَبْدُ الْقَادِرْ) ﴿سُوْنَنْ ڮُوْنُوْڠ جَاتِىْ﴾ چٓرْبَوْن =-
رَادَيْن (عَبْدُ الْقَادِرْ) بِنْ مَوْلَانَا (اِسْحٰقْ) كٓلَاهِيْرَانْ سَكِڠْ عَرَبْ، تُوڠْڮَالْ رَامَا، سَيْجَىْ اِيْبُوْ، كَارَوْ رَادَيْن فَاكُوْ، كٓرَامَا دَيْوِىْ هِيْسَهْ فُوْتٓرَانَىْ رَادَيْن جَاكَنْدَارْ، ﴿دَادِىْ فٓرِيْفِهَانْ كَارَوْ سُوْنَانْ بَوْنَڠْ﴾ کَاڮُوْڠَنْ فُوْتٓرَا ٢: ١۔ رَادَيْن (عَبْدُ الْجَلِيْلْ) ٢۔ دَيْوِىْ (صُوْفِيَّهْ) ۔
-= رَاديْن جَاكَنْدَارْ ﴿سُوْنَنْ مَلَاكَا﴾ مَدُوْرَا =-
رَادَيْن جَاكَنْدَارْ ﴿مَرَاتُوَانَىْ سُوْنَنْ بَوْنَاڠْ لَنْ اِيَا مَرَاتُوَانَىْ سُوْنَنْ ڮُوْنُوْڠ جَاتِىْ﴾ كٓرَامَا دَيْوِىْ نَوَاڠْ سَاسِىْ فُوْتٓرَانَىْ تَارُوْب، فٓفُوْتٓرَا ٢: ١۔ دَيْوِىْ هِيْسَهْ ﴿ڮَرْوَانَىْ رَادَيْن (عَبْدُ الْقَادِرْ) سُوْنَنْ ڮُوْنُوْڠ جَاتِىْ﴾ ٢۔ دَيْوِىْ هِيْرَاهْ ﴿ڮَرْوَانَىْ رَادَيْن اِبْرَاهِيْم سُوْنَنْ بَوْنَاڠْ﴾ ۔
-= رَادَيْن شَهِيْد ﴿سُوْنَنْ كَالِىْ جَاڮَا﴾ =-
رَادَيْن شَهِيْد بِنْ رَادَيْن سَحُرْ تُوْمٓڠْڮُوْڠ وِيْلَاتِكْطَا كٓرَامَا دَيْوِىْ سَارَةْ بِنْتِ مَوْلَانَا (اِسْحٰقْ) فٓفُوْتٓرَا ٣: ١۔ رَادَيْن سَعِيْد ٢۔ دَيْوِىْ (رُقَيَّةْ) ٣۔ دَيْوِىْ (صَفِيَّةْ) ۔ 
-= رَادَيْن سَعِيْد ﴿سُوْنَنْ مُرْيَا﴾ =-
رَادَيْن سَعِيْد بِنْ رَادَيْن شَهِيْد كٓرَامَا دَيْوِىْ سُوْجِيْنَةْ فُوْتٓرَانَىْ عُثْمَانْ حَاجِ، فٓفُوْتٓرَا ١۔ اَسْمَا فٓڠَيْرَانْ سَنْتٓرِىْ ۔
-= فٓڠَيْرَانْ سَنْتٓرِىْ ﴿سُوْنَنْ ڠَادِىْ لَاڠُوْ﴾ =-
فٓڠَيْرَانْ سَنْتٓرِىْ ﴿بِنْ رَادَيْن سَعِيْد﴾ ࢮٓࢮُوْكُوْه اِڠْ ڠَادِىْ لَاڠُوْ جٓجُوْلُؤْ فٓڠَيْرَانْ بَيْهِىْ ۔
-= رَادَيْن اَمِيْر حَاجِ ﴿سُوْنَنْ قُدُوْس﴾ =-
رَادَيْن اَمِيْر حَاجِ بِنْ عُثْمَانْ حَاجِ، كٓرَامَا دَيْوِىْ رُحِيْلْ فُوْتٓرَانَىْ جٓڠْ سُوْنَنْ بَوْنَاڠْ، فٓفُوْتٓرَا اَسْمَا رَادَيْن اَمِيْر حَسَنْ ۔ 
-= سِيْتِىْ جٓنَارْ جٓفَارَا =-
رَادَيْن (عَبْدُ الْجَلِيْل) فُوْتٓرَانَىْ سُوْنَنْ ڮُوْنُوْڠ جَاتِىْ : ﴿(عَبْدُ الْقَادِرْ)﴾ اَوْرَا كٓرْصَا كٓرَامَا ۔ 
-= رَادَيْن سَحُرْ تُوْمٓڠْڮُوْڠ وِيْلَاتِكْطَا بُوْفَاتِىْ طُوْبَانْ =-
رَادَيْن سَحُرْ تُوْمٓڠْڮُوْڠ وِيْلَاتِكْطَا كٓرَامَا دَيْوِےْ نَاوَاڠْ اَرُوْم بِنْتِ تَارُوْب، فٓفُوْتٓرَا ٢: ١۔ دَيْوِىْ سَارِىْ ٢۔ رَادَيْن شَهِيْد ۔ 
-= اَرْيَا بَنْجَارَانْ =-
رَادَيْن مُونْدِىْ وَاڠِىْ ﴿اِيْيَاڠَىْ رَادَيْن فَتَحْ اِڠْكَڠْ كَاڤِيْڠ تٓلُوْ﴾ اِيْكُوْ كَاڮُوْڠَانْ سٓدُوْلُوْر كَاكُوْڠ اَسْمَا اَرْيَا بَنْجَارَانْ فَاتِيْهَىْ رَاتُوْ مُونْدِىْ وَاڠِىْ اِڠْ فَجَاجَارَانْ ۔ اَرْيَا بَنْجَارَانْ كَاڮُوْڠَانْ فُوْتٓرَا، اَسْمَا اَرْيَا مٓتَاهُوْن، اَرْيَا مٓتَاهُوْن فٓفُوْتٓرَا رَادَيْنْ اَرْيَا رَانْࢮُوْكُوْنِيْڠ ۔ اَرْيَا رَانْࢮُوْكُوْنِيْڠ فٓفُوْتٓرَا ٣: ١۔ اَرْيَا ڮَالُوْه ٢۔ اَرْيَا تَنْدُوْرَانْ ٣۔ اَرْيَا بَاعَةْ ۔ اَرْيَا ڮَالُوْه فٓفُوْتٓرَا ٢: ١۔ اَرْيَا فٓنَڠْڮُوْڠَانْ ٢۔ رَوْڠڮَا لَاوَيْ ۔ رَوْڠڮَا لَاوَےْ فٓفُوْتٓرَا اَرْيَا لَاوَيْ ۔ اَرْيَا لَاوَيْ فٓفُوْتٓرَا سِيْرَا لَاوَيْ، فٓفُوْتٓرَا سِيْرَا وٓنَاڠْ، فٓفُوْتٓرَا سِيْرَا لِيْنَا ۔
-= اَرْيَا فٓنَڠْڮُوْڠَانْ بِنْ اَرْيَا ڮَالُوْه =-
اَرْيَا فٓنَڠْڮُوْڠَانْ فٓفُوْتٓرَا ٣: ١۔ اَرْيَا بَارِبِيْن ﴿مَارَاتُوَانَىْ رَاجَا فٓنْدِيْطَا بَيْسَانَىْ مَوْلَانَا اِبْرَاهِيْم اَسْمَارَا﴾، ٢۔ اَرْيَا تَيْجَا ﴿مَارَاتُوَانَىْ رَادَيْن رَحْمَةْ﴾، ٣۔ كِىْ اَڮٓڠْ تَارُوْب ﴿مَارَاتُوَانَىْ رَادَيْن سَحُرْ اِيَا اِيْيَاڠَىْ سُوْنَنْ كَالِىْ جَاڮَا ۔ 
-= اَرْيَا بَارِبِيْنْ بِنْ اَرْيَا فٓنَڠْڮُوْڠَانْ =-
اَرْيَا بَارِبِيْن كَاڮُوْڠَانْ فُوْتٓرَا ٢: ١۔ رَادَيْن اَيُوْ مَدُوْرٓتْنَا ﴿ڮَرْوَانَىْ رَاجَا فٓنْدِيْطَا﴾ ٢۔ رَادَيْن جَاكَنْدَارْ ﴿مَارَاتُوَانَىْ سُوْنَنْ ڮُوْنُوْڠ جَاتِىْ﴾ ۔
-= اَرْيَا تَيْجَا بِنْ اَرْيَا فٓنَڠْڮُوْڠَانْ =-
اَرْيَا تَيْجَا فٓفُوْتٓرَا ٢: ١۔ دَيْوِىْ چَوْندٓرَاوَاتِىْ ﴿ڮَرْوَانَىْ سُوْنَنْ عَمْفَيْلْ﴾، ٢۔ رَادَيْن سَحُرْ ﴿رَامَانَىْ رَادَيْن شَهِيْد﴾ ۔
-= كِىْ اَڮٓڠْ تَارُوْبْ بِنْ اَرْيَا فٓنَڠْڮُوْڠَانْ =-
كِىْ اَڮٓڠْ تَارُوْبْ كَاڮُوْڠَانْ فُوْتٓرَا ٣: ١۔ دَيْوِىْ نَاوَاڠْ سِيْهْ، ٢۔ نَاوَاڠْ سَاسِىْ ﴿ڮَرْوَانَىْ رَادَيْن جَاكَنْدَارْ﴾، ٣۔ دَيْوِىْ نَاوَاڠْ اَرُوْمْ ﴿ڮَرْوَانَىْ رَادَيْن سَحُرْ، يَا اِيْبُوْنَىْ سُوْنَنْ كَالِىْ جَاڮَا﴾ ۔
-= دَيْوِىْ سٓكَرْࢮَاࢮُوْ =-
دَيْوِىْ سٓكَرْࢮَاࢮُوْ اِيْبُوْنَىْ سُوْنَنْ ڮِيْرِىْ اِيْكُوْ فُوْتٓرَانَىْ مِيْنَاءْ سٓمْبُوْيُوْ رَاتُوْ بٓلَامْبَاڠَنْ بِنْ مِيْنَاءْ فٓرَاڮُوْلَوْ، بِنْ بَمْبَاڠْ فٓمَڠْڮٓڠْ بِنْ بَمْبَاڠْ وَاجَانَا بِنْ رَادَيْن سِيُوْڠ وَانَارَا، فُوْتٓرَانَىْ رَاتُوْ مُوْندِىْ وَاڠِىْ ۔ كَاچَارِيْطَا : رَاتُوْ فَجَاجَارَانْ مُوْندِىْ وَاڠِىْ اِيْكُوْ سَڠْكِڠْ ڮَرْوَافٓدْمِىْ كَاڮُوْڠَانْ فُوْتٓرَا ٣: ١۔ رَادَيْن اَيُوْ هِيْمُوكْ ٢۔ رَادَيْن اَيُوْ رٓتْنَا كُوْسُوْمَا ٣۔ رَادَيْن سُوْرُوْه ﴿اِيْيَاڠَىْ رَادَيْن فَتَحْ﴾ نُوْلِىْ سَكِڠْ ڮَرْوَا اَمْفِيَانْ كَاڮُوْڠَانْ فُوْتٓرَا سِيْجِىْ اَسْمَا سِيُوْڠ وَانَارَا ۔ بَمْبَاڠْ فٓمٓڠْڮٓڠْ اَوْرَا كٓرْصَا دِىْ رَيْه مَجَافَاهِيْت، نُوْلِىْ ࢮٓࢮُوْكُوْه اِڠْ سٓمَيْرُوْ، ڠَنْتِىْ كَاڮُوْڠَانْ فُوْتٓرَا لَنْ وَايَهْ ۔ اَخِيْرَىْ وَايَاهَىْ اَدٓكْ كٓرَاتَوْن اِڠْ بٓلَامْبَاڠَنْ ۞ كَچَارِيْطا : نَلِيْكَا رَادِيْن رَحْمَةْ وِيْس بُوْكَاءْ فٓسَنْتٓرَيْن اِڠْ ڠَمْفَيْل دٓنْطَا، فَنْجٓنٓڠَانَىْ مَوْلَانَا اِسْحَقْ سَكِڠْ فَاسَائَىْ دُوْلُوْرَىْ مَوْلَانَا اِبْرَاهِيْم اَسْمَارَا مٓࢮُوْن اِڠْ تَنَهْ جَاوَا سُوْمَدِيَا تَبْلِيْغ اَڮَامَا اِسْلَامْ ڠِيْرَاسْ ڠِيْرُوْسْ تِيْلِئْ فُوْتٓرَا فَوْنَاءَانْ اِڠْ ڠَمْفَيْل سُوْرَابَيَا ۔ مَوْلَانَا اِسْحَقْ نِيْتِهْ فٓرَاهُوْنَىْ جُوْرَاڮَانْ ڮٓرْسِئْ ﴿نَلِيْكَا اِيْكُوْ وُوْس كَاڮُوْڠَانْ فُوْتٓرَا لَوْرَوْ : (سَيِّدْ عَبْدُ الْقَادِرْ) لَنْ سِيْتِىْ سَارَةْ اُوْڮَا نَلِيْكَا اِيْكُوْ دِىْ كَفْلِىْ﴾ سَكِڠْ ڮٓرْسِئْ تٓرُوْس ڠٓنْچٓرْ ڠَمْفَيلْ دٓنْطَا ۔ رَاوُوْه اِڠْ ڠَمْفَيلْ، رَادَيْن رَحْمَةْ نُوْجُوْ صَلَاةْ عَصَرْ ۔ نَلِيْكَا اِيْكُوْ كَڠْ مَيْلُؤ مَأْمُوْم صَلَاةْ نَمُوْڠ اَنَا سَنْتٓرِىْ تٓلُوْ : ١۔ اَرَانْ وِيْرَاجَيَا ٢۔ اَبُوْ هُرَيْرَةْ ٣۔ كِىْ بَاڠْ كُوْنِيْڠ ۔ سَأْوُوْسَىْ مَوْلَانَا اِسْحَقْ وُوْس بِيْصَا كٓتٓمُوْ كَارَوْ رَادَيْن رَحْمَةْ، بَاڮَيْن بِيْنَاڮَيْن سَأْ چُوْكُوْفَىْ، مَوْلَانَا اِسْحَقْ كَينْدٓلْ اِسْتِرَاحَةْ اِڠْ ڠَمْفَيْل ۔ اَوْرَا اَنْتَرَا وُوْلَانْ مَوْلَانَا اِسْحَقْ فَامِيْت اَرٓفْ نٓرُوْسَاكَىْ تِيْندَاكَىْ ڠَيْتَانْ ڠِيْدُوْلْ هِيَا فٓرْلُوْ نَمُوْڠ اَرٓفْ تَبْلِيْغ مٓدَارْ٢رَاكٓنْ اَڮَامَا ۔ رَيْهنِيْڠ مَوْلَانَا اِسْحَقْ رُوْمَوْڠصَا كَاڠَيْلَانْ، سَبَبْ مَوْڠصَا اِيْكُوْ فَنْچِىْ اَڮَامَانَىْ وَوْڠ جَاوَا عُمُوْمَىْ  اَڮَامَا بُوْدَا لَنْ اَڮَامَا هِنْࢮُوْ ۔ مَوْلَانَا اِسْحَقْ بَنْجُوْر طَافَا، تِيْرَاكَتْ اَنَا اِڠْ ڮُوْنُوْڠ سٓلَاڠُوْ بَاۑُوْوَاڠِىْ ۔ كُوْچَافَا : رَاتُوْ اِڠْ بٓلَامْبَاڠَنْ مِيْنَاءْ سٓمْبُوْيُوْ كَاڮُوْڠَنْ فُوْتٓرَا اِسْتٓرِىْ اَسْمَا دَيْوِىْ سٓكَرْࢮَاࢮُوْ كَڠْ لَاڮِىْ ڮٓرَاهْ سَاڠٓةْ، دِىْ تَمْبَانِىْ اَفَا٢ اَوْرَا مَڠْسَهْ ۔ نُوْلِىْ سَاڠْ نَاطَا ڠٓتَوْءَاكَىْ سَيٓمْبَارَا : سَفَا٢ سِيْڠ بِيْصَا مَرَاسَاكَىْ ڮٓرَاهَىْ فُوْتٓرَانَىْ اَرٓفْ دِىْ فُونْࢮُوْت دَادِىْ جَوْࢮَوْنَىْ لَنْ بَكَالْ دِىْ فَارِيْڠِىْ كٓرَاجَاءَانْ سٓفَارَوْ ۔ نَلِيْكَا مَوْلَانَا اِسْحَقْ مِيْࢮَاڠٓتْ سَيٓمْبَارَا، اِڠْ فٓڠْڮَالِيْه شُكُورْ بَاڠٓةْ، سَبَبْ رُوْمَوْڠصَا يَيْنْ فِيْتُوْلُوْڠَىْ فٓڠَيْرَانْ وُوْس فَارٓكْ ۔ رُوْمَوْڠصَا يَيْن اَفَا كَڠْ دَادِىْ چِيْتَا٢نَىْ ۑِيَارَاكَىْ اَڮَامَا اِسْلَامْ بَكَالْ اِيْڠڮَالْ كٓلَاكْسَانَانْ ۔
اِيْڠڮَالِيْڠ چَارِيْطَا : مَوْلَانَا اِسْحَقْ نُوْلِىْ ڠٓتَوْنِىْ سَيٓمْبَارَا لَنْ حَاصِلْ بِيْصَا نَمْبَانِىْ فُوْتٓرِىْ سٓكَرْࢮَاࢮُوْ ڠَنْتِىْ وَالُوْيَا، اَخِرَىْ مَوْلَانَا اِسْحَقْ دِىْ دَاهُوْفَاكَىْ كَارَوْ سَاڠْ فُوْتٓرِىْ، لَنْ اِيَا تٓمٓنْ دِىْ فَارِيْڠِىْ نٓڮَارَا سٓفَارَوْ، اَفَا٢ كَڠْ دَادِىْ چِيْتَا٢نَىْ مَوْلَانَا اِسْحَقْ كٓتُوْتُوكَانْ، رَعْيَةْ كَڠْ اَنَا اِڠْ بَاوَاهَىْ ﴿ࢮَائِرَاهَىْ﴾ فَࢮَا مٓلٓبُوْ اَڮَامَا اِسْلَامْ، سٓمَوْنَوْ اُوْڮَا مَوْلَانَا اِسْحَقْ دُوْرُوْڠ فُوْوَاسْ، اَمٓرْڮَا سَاڠْ نَاطَا ࢮَيْوَىْ دُوْرُوْڠْ اِسْلَامْ، نُوْلِىْ مَوْلَانَا اِسْحَقْ مٓرْلَوْءَاكٓنْ مَڠْڮِيْهِىْ سَاڠْ نَاطَا فٓرْلُوْ ۑُوْڮُوْهَاكَىْ اَڮَامَا اِسْلَامْ، اَنَڠِيْڠ سَاڠْ نَاطَا اَوْرَا كٓرْصَا، مَالَهْ بٓنْدُوْڠُوْنُوسْ فٓࢮَاڠْ، مَوْلَانَا اِسْحَقْ اَرٓفْ دِىْ فَاتَيْنِىْ، نُوْلِىْ مَوْلَانَا اِسْحَقْ لَوْلَوْس سَكِڠْ بٓلَامْبَاڠَنْ ۔ نَلِيْكَا اِيْكُوْ اِڠْكَڠْ ڮَرْوَا فُوْتٓرِىْ سٓكَرْࢮَاࢮُوْ لَاڮِىْ ڠَنْࢮُوْت فِيْتُوْڠ وُوْلَانْ، كَايَا ڠَافَا تَاڠِيْسَىْ سَاڠْ فَوْتٓرِىْ لَنْ فُوْيَاڠْ فَايِيْڠَىْ اَوْرَا فٓرْلُوْ دَاءْ چٓرِيْتَاءَاكَىْ ۔ 
        اَوْرَا اَنْتَارَا سُوْوَىْ سَكِڠْ لَوْلَوْسَىْ مَوْلَانَا اِسْحَقْ، (اَللّٰهْ تَعَالٰى) نُوْرُوْنَاكَىْ بَلَاءْ اَنَا اِڠْ بٓلَامْبَاڠَنْ رُوْفَا فَاڮٓرِيْڠ اَكَيهْ بَاڠٓةْ وَوْڠ لَارَا سُوْرَىْ، اَيْسُؤْ مَاتِىْ، لَارَا اَيْسُؤْ، سُوْرَىْ مَاتِىْ ۔ 
        ڮَانْدَيْڠ كَارَوْ اَنَانَىْ فَاڮٓرِيْڠ كَڠْ اَوْرَا كٓنَا دِىْ تُوْلَاءْ اِيْكُوْ، سَاڠْ نَاطَا مٓڠْڮَالِيْه، يَيْن كَڠْ ڮَاوَىْ ڮَيْرَىْ٢ اِيْكِىْ جَبَاڠْ بَايِىْ كَڠْ اِسِيْه كَنْࢮُوْتَانَىْ فُوْتٓرِىْ سٓكَرْࢮَاࢮُوْ ۔ سَاڠْ نَاطَا اَنْࢮَاوُوْهَاكَىْ : بَيْسُؤْ يَيْن جَبَاڠْ بَايِىْ لَاهِيْر سُوْفَيَا دِىْ بُوَاڠْ اِڠْ سَمُوْدٓرَا ۔ تٓمٓنَانْ بَارٓڠْ جَبَاڠْ بَايِىْ لَاهِيْر، نُوْلِىْ دِىْ وَاࢮَاهِىْ فٓطِىْ لَنْ نُوْلِىْ دِىْ بُوَاڠْ اِڠْ سٓڮَارَا، فٓطِىْ كَڠْ اِيْسِىْ جَبَاڠْ بَايِىْ، كٓلَيْمبَاءْ٢ ڠَنْتِىْ تٓكَانْ كِيْسِيْئ ڮٓرْسِئْ ، فٓطِىْ دِىْ تٓمُوْ بَؤْرَوْنࢮَا اَرَانْ ۑَاهِىْ فَنَاتِيْه، بَارٓڠْ فٓطِىْ دِىْ بُوْكَاءْ دُوْمَادَاءَانْ اَنَا اِيْسِيْنَىْ بَايِىْ كَڠْ اِيْسِيْه سٓڮٓرْ تُورْ رٓسِئْ ۔ بَؤرَوْنࢮَا بُوْڠَهْ بَاڠٓةْ، جَبَاڠْ بَايِىْ دِىْ رُوْمَاتْ لَنْ دِىْ رٓڠْڮَا٢ ۔ جَبَاڠْ بَايِىْ دِىْ اَسْمَانِىْ رَادَيْن فَاكُوْ، اِيَا رَادَيْن فَاكُوْ اِيْكِىْ كَڠْ اِڠْ تٓمْبَىْ جٓجُوْلُؤْ سُوْنَنْ ڮِيْرِىْ ڮٓرْسِئْ ۔
        مِيْتُوْرُوْت سٓتٓڠَهَىْ رِوَايَةْ : نَلِيْكَا مَوْلَانَا (اِسْحٰقْ) رَاوُوْه اِڠْ تَنَهْ جَاوَا اِيْكُوْ اِيْجَيْن اَوْرَا دِىْ ࢮَيْرَيْكَاكَىْ فُوْتٓرَانَىْ، بَالِيْكْ نَلِيْكَا مَوْلاَنَا (اِسْحٰقْ) لَوْلَوْس سَكِڠْ بٓلَامْبَاڠَنْ اِيْكُوْ تٓرُوْس كُونْدُوْر مٓۑَاڠْ نٓڮَارَانَىْ فَاسِئْ، نُولِىْ اَنْࢮَاوُوْهِىْ مَارَاڠْ فُوْتٓرَانَىْ لَوْرَوْ : (سَيِّدْ عَبْدُ الْقَادِرْ) لَنْ دَيْوِىْ سَارَةْ، سُوْفَيَا نُوْسُوْلْ مِيْسَانَانَىْ اِڠْ تَنَهْ جَاوَا ﴿رَادَيْن رَحْمَةْ﴾ اَخِيْرَىْ مَوْلَانَا اِسْحَقْ سَيْدَا اِڠْ فَاسِئْ ۔ 
========== *** ==========
فَارَا وَالِىْ اِڠْكَڠْ فَࢮَا رَاوُوْه نَلِيْكَا سَيْدَانَىْ كَنْجٓڠْ سُوْنَنْ عَمْفَيلْ سُوْرَابَيَا
========== *** ==========
(نمر)
	اَسْمَا
	جٓجُوْلُوْء
	دَائِرَةْ
	١
	رَادَيْن اِبْرَاهِيمْ
	سُوْنَنْ بَوْنَاڠْ
	طُوْبَانْ
	٢
	    "   ڤَاكُوْ
	    "   ڮِيْرِےْ
	ڮٓرْسِئْ
	٣
	    "   شَهِيْد
	    "   كَالِىْ جَاڮَا
	دٓرْمَايُوْ
	٤
	    "  (عَبْدُ الْقَادِرْ)
	    "   ڮُونُوْڠ جَاتِىْ
	چٓرْبَوْن
	٥
	"      سَعِيْد
	سُوْنَنْ مُوْريَا
	قُدُوْس
	٦
	    "   اَمِيْر حَاجِ
	    "   قُدُوْس
	قُدُوْس
	٧
	 " (سَيِّدْ) مُحْسِنْ
	    "   وِيْلِيْس
	چٓرْبَوْن
	٨
	  "  حَاجِ عُثْمَانْ
	    "   مَنْۑُوْرَانْ
	مَوْنࢮَالِيْكَا
	٩
	    "   فَتَحْ
	    "   بِنْطَارَا
	دٓمَاءْ
	١٠
	  "  عُثْمَانْ حَاجِ
	    "   ڠُوْࢮُوْڠ
	جِيْفَاڠْ فَنَوْلَانْ
	١١
	    "   جَكَنْدَارْ
	    "   بَاڠْكَالَانْ
	مَادُوْرَا
	١٢
	خَلِيْفَةْ حُسَيْن
	    "   كَرْطَايَاسَا
	مَادُوْرَا
	١٣
	(سَيِّدْ) اَحْمَدْ
	    "   مَلَاكَا
	

	١٤
	فٓڠَيْرَانْ سَنْتٓرِىْ
	    "   ڠَادِىْ لَاڠُوْ
	

	١٥
	رَادَيْن (عَبْدُ الْجَلِيْل)
	    "   سِيْتِىْ جٓنَارْ
	جٓفَارَا
	١٦
	    "   قَاسِمْ
	    "   دٓرَاجَةْ
	سٓدَايُوْ
	

كَچَارِيْطَا : نَلِيْكَا سَيْدَانَىْ سُوْنَنْ عَمْفَيْل ﴿سُوْنَنْ سٓفِيْسَانْ اِڠْ تَنَهْ جَاوَا﴾ فَارَا وَالِىْ٢ كَڠْ كٓسٓبُوْت مَاهُوْ مُشَاوَرَةْ : ﴿ڠٓرٓمْبُوْكْ﴾ سَفَا سِيْڠ دِىْ تٓتٓفَاكَىْ دَادِىْ خَلِيْفَةْ، نَلِيْكَا اِيْكُوْ دِىْ فُوْتُوْسَاكَىْ : رَادَيْن فَتَحْ ۔ نُوْلِىْ اِيْڠڮَالْ٢ رَادَيْن فَتَحْ بُوْكَاءْ فٓسَنْتٓرَيْن اِڠْ بِنْطَارَا دٓمَاءْ ۔ سَنْتٓرِيْنَىْ اَيْوَوْن ۔ 
 ۞ سٓتٓڠَهَىْ رِوَايَةْ ۞  
سُوْنَنْ عَمْفَيْل مَوْلاَنَا رَحْمَةْ اِيْكُوْ بِنْ اِبْرَاهِيْم بِنْ جَمَالُ (الدِّيْن) حُسَيْن ۔ سُوْنَنْ ڮِيْرِىْ مَوْلَانَا (عَيْنُ الْيَقِيْن) ﴿رَادَيْن فَاكُوْ﴾ اِيْكُوْ بِنْ اِبْرَاهِيْم بِنْ (جَمَالُ الدِّيْن) حُسَيْن ۔ سُوْنَنْ قُدُسْ (سَيِّدْ) جَعْفَرْ صَادِقْ اِيْكُوْ بِنْ حَاجِ عُثْمَانْ بِنْ (جَمَالُ الدِّيْن) حُسَيْن ۔ سُوْنَنْ چٓرْبَوْن، شَرِيْف (هِدَايَةُ اللّٰهْ) اِيْكُوْ (السُّلْطَانْ عِمَادُ الدِّيْن) اِبْنُ (عَبْدِ اللّٰهْ) اِبْنِ (نَجْمِ الدِّيْن) بركات بِنْ (جَمَالُ الدِّيْن) حُسَيْن ۔ نُوْلِىْ (سَيِّدْ جَمَالُ الدِّيْن) حُسَيْن اِيْكِىْ اَحْمَدْ شَاهْ بِنْ (عَبْدُ اللّٰهْ) خَانْ بِنْ اَمِيْر (عَبْدُ المَلِكْ) بِنْ عَلْوِىْ بِنْ عَلِىْ بِنْ (مُحَمَّدْ) بِنْ عَلْوِىْ اِبْنِ (عَبْدِ اللّٰهْ) اِبْنِ اَحْمَدَ (المُهَاجِرِ الْفَقِيْهِ الْمُقَدِّمْ) اِبْن (عِيْسَى الْبَصَرِىْ) اِبْنِ (مُحَمَّدْ الرُّوْمِىْ) اِبْنِ عَلِىْ (الْعَرِيْضِى) اِبْنِ جَعْفَرِ (الصَّادِقْ) بِنْ (مُحَمَّدِ الْبَاقِرْ) اِبْنِ عَلِىْ زَيْنُ (الْعَابِدِيْن) اِبْنِ (الْاِمَامِ) حُسَيْن بِنْ عَلِىْ وَابْنِ فَاطِمَةَ (الزَّهْرَاءِ) بِنْتِ (رَسُوْلِ اللّٰهِ صَلَّى اللّٰهُ عَلَيْهِ وَ سَلَّمْ) ۔
-= مٓلٓبُوْنَىْ اَڮَامَا اِسْلَامْ اِڠْ اِنْࢮَوْنِسِيَا =- 
سَأْ كُونْدُوْرَىْ كَنْجٓڠْ (نَبِىْ مُحَمَّدْ صَلَّى اللّٰهُ عَلَيْهِ وَ سَلَّمْ اِلَى الرَّفِيْقِ الْاَعْلٰى) نَلِيْكَا تَڠْڮَالْ ٨ يُوْنِىْ ٦٣٣ فَارَا صَحَابَةْ لَنْ تَابِعِيْن تَنْسَهْ نٓرُوْسَاكَىْ فٓرْجُوَاڠَانَىْ كَنْجٓڠْ نَبِىْ تَبْلِيْغ ۑِيَارْ٢رَاكٓنْ اَڮَامَا اِسْلَامْ ۔ ڠَنْتِىْ اَڮَامَا اِسْلَامْ بِيْصَا سٓمِيَارْ اِڠْ سَاءْاندڠيڠ دُنْيَا لَنْ اُوْڮَا تَاهُوْ ڠَالَامِىْ زَمَانْ كَاآمَاسَانْ، اِيَا اِيْكُوْ زَمَانْ نٓڮَارَا لَنْ (اُمَّةْ) اِسْلَامْ كَاجَيْن كَيْرِيْڠَانْ ۔ فَارَا (مُبَلِّغْ)٢لَنْ فٓڠَنْجُورْ٢ اِسْلَامْ اَكَيْه بَاڠٓةْ كَڠْ فَࢮَا ڠٓلٓلَانَا فٓرْلُوْ اَرٓفْ ۑِيَارَاكٓنْ اَڮَامَا اِسْلَامْ ۔ اِڠْ ࢮَائِرَهْ٢ اِنْࢮَوْنِسِيَا اُوْڮَا اَوْرَا كٓتِڠْڮَالَنْ اَوْلَيْه بَاڮَيْهَانْ (مُبَلِّغْ)٢ كَڠْ اُوْلُوْڠ ۔ اِيَا اِيْكُوْ فَارَا وَالِىْ٢ كَيَاطَا :
        مَوْلَانَا اِبْرَاهِيْم اَسْمَارَا رَامَانَىْ رَادَيْن رَحْمَةْ ۔ رَادَيْن رَحْمَةْ سُوْنَنْ ڠَمْفَيلْ ۔ مَوْلَانَا اِسْحَقْ (اَلشَّرِيْف هِدَايَةُ اللّٰهْ) لَنْ لِيَا٢نَىْ مَانَيْه ۔ كَابَيْه فَارَا وَالِىْ٢لَنْ فَارَا عُلَمَاءْ كَڠْ تٓكَا اِڠْ اِنْࢮَوْنِسِيَا اِيْكُوْ تُوْجُوْهَانَىْ نَمُوْڠ تَبْلِيْغ ﴿ۑِيَارَاكٓنْ اَڮَامَا اِسْلَامْ﴾، دَيْنَىْ اُوْفَمَا اَنَا كَڠْ دَاڮَاڠْ اِيْكُوْ نَمُوْڠ كَاڠْڮَوْ سِتِرْ ﴿تُوْتُوْف﴾ ۔
        كَايَا كَڠْ كَچَارِيْطَا اِڠْ ڠِيْسَوْر ۔ فَارَا وَالِىْ٢ چَارَانَىْ تَبْلِيْغ فٓرَكْتِيْس بَاڠٓةْ، رَاجَا٢ دِىْ تَبْلِيْغِىْ دِيْسِئْ، سَبَبْ سٓمَوْڠصَا كَڠْ ڮٓࢮَىْ وُوْس كٓنَا، كَڠْ چِيْلِيئْ تٓمْتُوْ كَارِىْ مَانُوْت ۔ فَارَا وَالِىْ٢لَنْ فَارَا فٓڠَنْجُوْر زَمَانْ سٓمَوْنَا چَارَانَىْ تَبْلِيْغ اُوْلٓتْ بَاڠٓةْ ڠَنْتِىْ دِىْ رَيْوَاڠِىْ طَاڤَا، دِىْ رَيْوَاڠِىْ كٓرَامَا ۔ لَنْ لِيَا٢نَىْ اُوْسَهَا كَڠْ تُوْمُوْجُوْ مَارَاڠْ اِيْڠڮَالَىْ حَاصِلْ اَفَا كَڠْ دَادِىْ چِيْتَا٢نَىْ ۔ فَارَا (مُبَلِّغْ) لَنْ فَارَا فٓڠَنْجُوْر اَوْرَا فَدَا اَڠْڮَڠْڮُوْ مَارَاڠْ فَارَا رَاتُوْ٢ لَنْ اَدِىْ فَاتِىْ، يَيْن كٓرْصَا اِيَا دِىْ اَتُوْرِىْ مَنْجِيْڠ اَڮَامَا اِسْلَامْ، يَيْن اَوْرَا كٓرْصَا اِيَا وِيْس ۔ مُوْلَا فَارَا رَاتُوْ لَنْ فَارَا اَدِىْ فَاتِىْ اِيَا بَنْجُوْر فَࢮَا لُوْمُوْه لَنْ سُوْڠكَنْ ۔
        كَچَارِيْطَا : نَلِيْكَا فَنْجٓنٓڠَانَىْ سُوْنَنْ ڠَمْفَيْل ۑُوْڮُوْهَاكَىْ اَڮَامَا اِسْلَامْ مَارَاڠْ فٓرَابُوْ كٓرْطَا وِيْجَايَا مَجَافَاهِيْت، سَاڠْ فٓرَابُوْ مَڠْسُوْلِىْ ࢮَاوُوْه : سَاءْ بٓنٓرَىْ يَيْن اِڠْسُنْ رَاسَاءْ٢أَكَىْ، اَڮَامَا اِسْلَامْ اِيْكُوْ بَاڮُوسْ بَاڠٓةْ، نَڠِيْڠ بَاهَىْ كَافٓكْصَا اِڠْسُنْ اَوْرَا بِيْصَا نِيْڠڮَالَاكٓنْ اَڮَامَا كَڠْ وُوْس اِڠْسُنْ فٓلُوكْ وِيْوِيْتْ تِيْمُورْ مُوْلَا لَنْ كَڠْ وُوْس دِىْ رُوْڠكٓبِىْ دَيْنِيْڠ اِيْيَاڠْ٢اِڠْسُنْ ۔
        فَارَا مَاهَوْس كَڠْ كٓرْصَا ڠٓرَاسَاءَاكَىْ نَسَبْ٢بَىْ فَارَا وَالِىْ لَنْ فٓڠَنْجُورْ٢كَڠْ وُوْس دِىْ تٓرَاڠَاكَىْ اِڠْ ڠِيْسَوْر تٓمْتُوْنَىْ اِيَا بَنْجُورْ بِيْصَا اَمْبَايَاڠَاكَىْ كَافٓرِيْيَىْ كٓڮِيْيَاتَانَىْ لَنْ اَلُوْسَىْ تَكْتِيْكَىْ فَارَا فٓڠَنْجُورْ٢مَاهُوْ، فٓرْسَاسَتْ مَيْه كَابَيْه رَاجَا٢ فَࢮَا كَاڮُوْڠَانْ مَنْتُوْ فٓڠَنْجُورْ اِسْلَامْ ۔ مُوْلَا دَادِىْ اَوْرَا اَنَيْه يَيْن اَڮَامَا اِسْلَامْ اِڠْ اِنْࢮَوْنِسِيَا عُمُوْمَىْ لَنْ اِڠْ تَنَهْ جَاوَا خُصُوْصَىْ اِڠْڮَالْ بِيْصَا سٓمِيْيَارْ لُوْوَاسْ ۔
        چَوْبَا ! سُوْنَنْ عَمْفَيْل وَايَهْ رَاجَا اِڠْ چٓمْڤَا ۔ سُوْنَنْ ڮِيْرِىْ وَايَهْ رَاجَا اِڠْ بٓلَامْبَاڠَنْ ۔ رَادَيْن فَتَحْ ﴿سُوْنَنْ بِنْطَارَا﴾ فُوْتٓرَا بٓرَاوِيْجَايَا ۔ سُوْنَنْ كَالِىْ جَاڮَا فُوْتٓرَانَىْ اَدِىْ فَاتِىْ وِيْلَاتِكْطَا ۔ سُوْنَنْ مُوْريَا وَايَهْ اَدِىْ فَاتِىْ وِيْلَاتِكْطَا ۔ سُوْنَنْ ڠُودُوْڠ فُوْتٓرَا مَنْتُوْ اَدِىْ فَاتِىْ وِيْلَاتِكْطَا ۔ چٓكَاءْ چُوْكُوْفَىْ فَارَا وَالِىْ لَنْ فَارَا فٓڠَنْجُوْر لٓڠْڮَاهَىْ لَنْ فٓڠَارُوْهَىْ ڮٓنَهْ بَاڠٓةْ ۔
-= رَادَيْن فَتَحْ سُوْنَنْ بِنْطَارَا =-
كَايَا كَڠْ وُوْسْ كَچَارِيْطَا اِڠْ ڠِيْسَوْر ۔ رَادَيْن فَتَحْ اِيْكُوْ فُوْتٓرَا مَجَافَهِيْت سَكِڠْ اِيْبُوْ چٓمْڤَا، فٓرْنَاهَىْ كَارَوْ رَادَينْ رَحْمَةْ مِيْسَانَانْ ۞ كَچَارِيْطَا : نَلِيْكَا رَادَيْن فَتَحْ اِيْسِيْه اَنَا اِڠْ كٓنْࢮُوتَنْ اَنَا كٓدَادِيْيَانْ سِيْطِئْ اَنْتَرَانَىْ سَاڠْ رَاتُوْ لَنْ ۑَاهِىْ رَاتُوْ، اَوْرَا لِيْوَاتْ فٓرْكَرَانَىْ اِيَا مٓرْڮَا فُوْتٓرِىْ سَكِڠْ چٓمْفَا وُوْس ڠَنْࢮُوْتْ اِيْكُوْ، ۑَاهِىْ رَاتُوْ فَادٓمِىْ نٓمٓنْ بٓتَارٓفَانَىْ، كٓبٓنٓرَانْ نَلِيْكَا اِيْكُوْ نُوْجُوْ فَارَا اَدِىْ فَاتِىْ٢ فَࢮَا سُوَانْ سِيْبَا، اِڠْ اَنْتَرَانَىْ اَدِىْ فَاتِىْ٢ اَدِىْ فَاتِىْ اَرْيَا دَامَارْ سَكِڠْ فَلَيْمبَاڠْ اُوْڮَا مَيْلُوْ سَيْبَا، سَاڠْ فٓرَابُوْ ڠٓنْدِيْكَا مَارَاڠْ اَدِىْ فَاتِىْ اَرْيَا دَامَارْ : اَدِىْ فَاتِىْ اَرْيَا دَامَارْ ! سِيْرَا اَرٓفْ اِڠْسُنْ فَارِيْڠِىْ كَانُوْڮٓرَاهَانْ، اِيَا اِيْكُوْ فُوْتٓرِىْ سَكِڠْ چٓمْفَا، اَرٓفْ اِڠْسُنْ فَارِيْڠَاكَىْ مَارَاڠْ سِيْرَا، اَنَڠِيْڠ وٓقْتُ سَااِيْكِىْ فَنْجٓنٓڠَانَىْ لَاڮِىْ ڠَنْࢮُوْتْ، مُوْلَا سِيْرَا اِڠْسُنْ فَتَحْ ﴿وٓلِيْڠ﴾ اَجَا فِيْسَانْ سِيْرَا كُومْفُوْلِىْ سَأْدُوْرُوْڠَىْ سَاڠْ فُوْتٓرِىْ ڠٓلَاهِيْرَاكَىْ جَبَاڠْ بَايِىْ ۔ اَدِىْ فَاتِىْ اَرْيَا دَامَارْ مَاتُورْ : سٓنْدِيْكَا ۔ سَاڠْ فُوْتٓرِىْ كَابَوْيَوْڠ مٓۑَاڠْ فَلَيْمبَاڠْ ۔ اَوْرَا اَنْتَرَا سُوْوَىْ جَبَاڠْ بَايِىْ لَاهِيْر، كَافَارِيْڠَانْ اَسْمَا دَيْنِيْڠ كَڠْ اِيْبُوْ رَادَيْن حَسَنْ ۔ سَأْوُوْسَىْ جَبَاڠْ بَايِىْ لَاهِيْر، نُوْلِىْ سَاڠْ فُوْتٓرِىْ دِىْ ڮَرْوَا دَيْنِيْڠ اَدِىْ فَاتِىْ اَرْيَا دَامَارْ فٓفُوْتٓرَا رَادَينْ حُسَينْ ۔ كُوْچَافَا بَارٓڠْ حَسَنْ وُوْس بٓڮَيْر، سَكِڠْ كٓرْسَانِيْڠ فٓڠَيْرَانْ : فَنْجٓنٓڠَانَىْ مُوْلَاهِىْ كَاڮُوْڠَنْ فٓڠْڮَالِيْه : سَأْ بٓنٓرَىْ بَفَاءْ اِڠْسُنْ اِيْكِىْ سَفَا طَوْه؟ مُوْلَانَىْ ڠَنْتِىْ تِمْبُوْل فٓڠْڮَالِيْه كَڠْ كَيَا مٓڠْكَيْنَىْ اِيْكِىْ، اَمٓرْڮَا كَنْجٓڠْ اَدِىْ فَاتِىْ اَرْيَا دَامَارْ ࢮَيْوَىْ اَسٓرِيْڠ كٓتٓرُوْچُوْت يَيْن ڠُوُوهْ رَادَيْن فَتَحْ اِيْكُوْ : اَࢮِيْمَسْ ۔ فٓڠْڮَالِيْه كَڠْ مٓڠْكَوْنَوْ مَاهُوْ اَوْرَا نَمُوْڠ دِىْ آنْࢮٓمْ اَنَڠِيْڠ نُوْلِىْ دِىْ سُوُوْنَاكَىْ فِيْرصَا مَارَاڠْ كَڠْ اِيْبُوْ ۔ سَيَا تَمْبَهْ رُوْوٓتَىْ فٓڠْڮَالِيْهَىْ، دَيْنَىْ نَلِيْكَا فَنْجٓنٓڠَانَىْ ۑُوُوْن فِيْرصَا مَارَاڠْ كَڠْ اِيْبُوْ، كَڠْ اِيْبُوْ اَوْرَا مَڠْسُوْلِىْ ࢮَاوُوْه، اَنَڠِيْڠ بَنْجُوْر مُوُوْنْ كَامِىْ سٓسٓڮٓنْ ۔ مَارَمْبَهْ رَمْبَهْ رَادَيْن فَتَحْ اَڠْڮَوْنَىْ اَنْࢮٓࢮٓسْ مَارَاڠْ كَڠْ اِيْبُوْ، اَنَڠِيْڠ كَڠْ اِيْبُوْ، مٓكْصَا اَوْرَا كٓرْصَاوَالِيْه سَأْلُوڮُوْنَىْ كَجَبَا كَڠْ اِيْبُوْ اَوْرَا بِيْصَا كَاوٓتُوْ ڠٓنْدِيْكَانْ ۔ اُوْڮَا فَنْجٓنٓڠَانَىْ كُوَاتِيرْ لَمُونْ طَا دِىْ لَاهِيْرَاكَىْ اَفَا وَالِيْهَىْ، اَمٓرْڮَا سَكِڠْ كٓرَاسَىْ فٓڠْڮَالِيْهَىْ فُوْتٓرَانَىْ، كَڠْ كَيَا مَڠْكَوْنَوْ اِيْكُوْ اَنْدَادَيْكَاكَىْ فٓرِيْهَاتِيْنَىْ كَڠْ فُوْتٓرَا ۔ ڠَنْتِىْ اَوْرَا كٓرْصَا ࢮَاهَارْ لَنْ اَوْرَا سَارَىْ، سَكِڠْ بَاڠٓتَىْ اَڠْڮَوْنَىْ مٓڠْڮَالِيْه كَاهَنَانَىْ سَاڠْ اِيْبُوْ ۔ كَڠْ اِيْبُوْ وٓلَاسْ بَاڠٓةْ مِرْسَانِىْ فُوْتٓرَانَىْ كَڠْ لَاڮِىْ فٓرِيْهَاتِيْن ۔ مُوْلَا فُوْتٓرَانَىْ اِيَا بَنْجُوْر دِىْ ࢮَاوُوْهِىْ كَنْطِىْ وَالِيْه ۔ كَڠْ اِيْبُوْ ۑٓرِيْتَاءَاكَىْ سٓكَابَيْهَانَىْ لٓلَاكَوْنَىْ، وِيْوِيْتْ فَنْجٓنٓڠَانَىْ دِىْ بَوْيَوْڠ سَكِڠْ نَڮَارَا چٓمْفَا، ڠَنْتِىْ اَخِيْرَىْ اَنَا اِڠْ فَلَيْمبَاڠْ ۔ كَڠْ فُوْتٓرَا مِيْࢮَاڠٓتَاكٓنْ ۔ مَنْطُؤْ٢ ࢮٓرَيْنࢮَيْلَانْ آلُوْه سَوْچَانَىْ ۔ سَأْوُوْسَىْ رَامْفُوْڠ اَڠْڮَوْنَىْ مِيْࢮَاڠٓتَاكَىْ فٓڠٓنْدِيْكَانَىْ كَڠْ اِيْبُوْ، رَادَيْن فَتَحْ بَنْجُورْ مَاتُورْ : ࢮُوْه كَنْجٓڠْ اِيْبُوْ ! مٓنَاوِىْ مٓكَاتٓنْ دَالٓمْ ۑُوُوْن كَنْطِىْ سَاڠٓةْ دَاتٓڠْ فَالِيْلِهْ سَرْطَااِدِىْ فَاڠَيْستُوْنِيْفُوْن كَنْجٓڠْ اِيْبُوْ، كٓفَارٓڠَا دَالٓمْ ڠُوْلَاتِىْ كَنْجٓڠْ رَامَا، وَوْنتٓنَا فُونْدِىْ كَيْمَاوَوْن، دَالٓمْ بَوْتٓنْ بَاࢮَىْ كَينْدٓلْ، اُتَوِىْ وَاڠْسُوْل سَأْدَيْرَيْڠ اِيْفُوْن دَالٓمْ سَاڮٓدْ فِيْنَاڠْڮِيْه كَلَايَانْ كَنْجٓڠْ رَامَا، كَڠْ اِيْبُوْ مَڠْسُوْلِىْ ࢮَاوُوْه مُوُوْنْ ۔
        فٓڠُوْنَنْدِيْكَانَىْ : آڠْڮَيْر ۔۔۔ چُوْوِيْلَانَىْ فٓڠْڮَالِيْه اِڠْسُنْ ۔۔۔ اِيَا سٓنَجَانْ اَبَوْت رَاسَانَىْ فٓڠْڮَالِيْه اِڠْسُنْ دِىْ ڮَايَا ڠَافَا، اَمٓرْڮَا سَكِڠْ كٓدٓرٓڠِيْڠ فٓڠْڮَالِيْه اِيْرَا، اِڠْسُنْ كٓفٓكْصَا اَرٓفْ فَارِيْڠ فَلِيْلِهْ مَرَاڠْ سِيْرَا، اَنَڠِيْڠ سِيْرَا اِڠْسُنْ وَاڠْسِيْتْ : فُوْمَادِىْ فُوْمَا، سُوْفَيَا سِيْرَا اَنْجُوْجُوْڮَا مٓۑَاڠْ عَمْفَيْل دنطا دِيْڠِيْن، دَادِيْيَا سَنْتٓرِىْ سَاوَاتَارَا تَهُوْن، ۑُوِيْتَا مَرَاڠْ سَادُوْلُورْ اِيْرَا ࢮَيْوَىْ وَاسِطَا رَادَيْن رَحْمَةْ سُوْفَيَا سِيْرَا بِيْصَا اَيْنتُؤْ فِيْوُوْلَاڠْ عِلْمُ كَڠْ اُوْتَمَا، كَنْجٓڠْ اِيْبُوْ كَڠْ اَنْدٓدَوْڠَا سَكِڠْ دَالٓمْ، اَوْرَا لِيْوَاتْ مُوْڮَا٢ اَفَا كَڠْ دَادِىْ مَقْصُوْد اِيْرَا كَڠْ بٓچِئْ٢ كِيْنَابُوْلَاكٓنْ دَيْنِيْڠ اِڠْكَڠْ مُوْربَيْڠ دُوْمَادِىْ ۔ كُوْچَافَا : بَارٓڠْ كَڠْ رَايِىْ، اَيَا اِيْكُوْ رَادَيْن حُسَيْن، مِيْࢮَاڠٓتْ يَيْن كَڠْ رَاكَا رَادَيْن حَسَنْ اَرٓفْ تِيْندَاءْ لٓلَانَا، فَنْجٓنٓڠَانَىْ اِيَا بَنْجُوْر ۑُوُوْن اِذِنْ اَنْࢮَيْرَيْكْ، رِيْڠكٓسِيْڠ چَارِيْطَا، كَارَوْ٢نَىْ سَتٓرِيْيَا دِىْ اِذِيْنَاكَىْ تِنْدَاءْ لٓلَانَا، سَاتٓرِيْيَا لَوْرَوْ٢فِيْسَانْ بَنْجُوْر بُوْࢮَالْ، ڠٓنٓرْ مٓۑَاڠْ سُوْرَابَيَا عَمْفَيْل دٓنْطَا ۔
        اِڠْڮَالِيْڠ چَرِيْطَا : سَاتٓرِيْيَا سَاكٓلَوْرَوْن دِىْ تَوْمفَا دَيْنِيْڠ رَادَيْن رَحْمَةْ، دِىْ اُوْلَاڠْ ڠَاجِىْ عِلْمُ عَقَائِدْ لَنْ عِلْمُ شَرِيْعَةْ، رَادَيْن حَسَنْ ﴿فَتَحْ﴾ كٓطَارَا لَانْچَارْ بَاڠٓةْ اَڠْڮَوْنَىْ سِنَاهُوْ ۔
        اَوْرَا اَنْتَرَا تَهُوْنْ سَاتٓرِيْيَاكٓكَارَوْ ۑُوُوْن اِذِنْ بَاࢮَىْ سَوْوَانْ سَيْبَا مٓۑَاڠْ مَجَاڤَاهِيتْ ۔ رَادَيْن رَحْمَةْ فَارِيْڠ اِذِنْ، نَاڠِيْڠ كٓكَارَوْنَىْ دِىْ وَاڠْسِيْت : سُوْفَيَا اِيْڠڮَالْ كُوْندُورْ مٓۑَاڠْ ڠَمْفَيْل، سُوْفَيَا بِيْصَا تُوتُوكْ آڠْڮَوْنَىْ سِيْنَاهُوْ ڠَاجِىْ ۔
        سَاوُوْسَىْ سَاوَاتَارَا وُوْلَنْ اِڠْ مَجَافَاهِيْت، رَادَيْن حَسَنْ اَيْمُوْت وَاڠْسِيْتَىْ ڮُوْرُوْنَىْ، نُوْلِىْ ۑُوُوْن ِاذِنْ كُونْدُورْ مٓۑَاڠْ ڠَمْفَيْل، اَنَا ڠِيْڠ رَايِيْنَىْ اِيَا اِيْكُوْ رَادَيْن حُسَيْن اَوْرَا ࢮَيْرَيْكْ، مٓرْڮَا سَجَائَىْ كٓرَاسَانْ اِڠْ مَجَافَاهِيْتْ، رَادَيْن فَتَحْ نٓرُوْسَاكَىْ سِيْنَاهُوْ ڠَاجِىْ اَنَا اِڠْ فٓسَنْتٓرَيْن عَمْفَيْل ڠَنْتِىْ دَادِىْ عَالِمْ (عَلَّامَةْ)، اَخِيْرَىْ دِىْ فُونْࢮُوْت فُوْتٓرَا اَمَنْتُوْ ࢮَيْوَىْ دَيْنِيْڠ كَنْجٓڠْ سُوْنَنْ ڠَمْفَيْل ۔ سَاوُوْسَىْ وُوْس دَادِىْ عَالِمْ (عَلَّامَةْ)، اَمٓرْڮَا اُصُوْلَىْ فَارَا وَالِىْ٢ ; رَادَيْن فَتَحْ دِىْ اَڠْكَاتْ دَادِےْ اَدِىْ فَاتِىْ اِڠْ بِنْطَارَا دٓمَاءْ ۔ اَرِيْكَالَا رَادَيْن رَحْمَةْ وَفَاتْ، فَارَا وَالِىْ٢ كَڠْ فَࢮَا تَعْزِيَهْ ِاڠْ ڠَمْفَيْل فَࢮَا رٓمْبُوْكَانْ نٓتٓفَاكَىْ خَلِيْفَةْ ڮَنْتِيْنَىْ كَنْجٓڠْ سُوْنَنْ ڠَمْفَيْل، نَلِيْكَا اِيْكُوْ مُوَافَقَةْ كَڠْ دِےْ تٓتٓفَاكَىْ رَادَيْن فَتَحْ، نُوْلِىْ كَجَبَا ڠَاسْطَا جَبَاتَنْ اَدِےْ فَاتِىْ، رَادَيْن فَتَحْ بُوْكَاءْ فٓسَنْتٓرَيْن اَنَا اِڠْ بِنْطَارَا ۔ ڮَانْࢮَيْڠ كَارَوْ اَكَيْهَىْ سَنْتٓرِىْ كَڠْ فَࢮَا ۑُوْوِيْطَا ڠَنْتِىْ اَيْوَوْن٢، اُوْرُوْسَانْ فٓسَنْتٓرَينْ نُوْلِىْ كَاتٓڠٓنْ، اُوْرُوْسَانْ كَادِىْ فَاتَيْن دَادِىْ كَاكِيْوَا، اَكَيْه فٓرِيْنتَاهْ٢ سَكِڠْ مَجَافَاهِيْت كَڠْ اَوْرَا بِيْصَا اِيْڠڮَالْ دِىْ چُوْكُوْفِىْ، ڠَنْتِىْ اَخِيْرَىْ اَنَا چُوْرِيْڮَا سَكِڠْ مَجَافَاهِيْت، يَيْن رَادَيْن فَتَحْ اَرٓفْ بَلَيْلَا، دِىْ مِيْسُوُوْرَاكَىْ يَيْن اَرٓفْ بٓرَوْنتَاءْ، مُوْلَا سَاڠْ فٓرَابُوْ اِڠْ مَجَافَاهِيْت اِيْڠڮَالْ٢ مٓرَيْنتَهَاكٓنْ سُوْفَيَا رَادَيْن فَتَحْ دِىْ تَاڠْڮٓبْ، كَلَا سٓمَانَا كَڠْ دَادِىْ سَيْنَا فَاتِىْ ۑٓرْبُوْ مٓۑَاڠْ دٓمَاءْ، رَادَيْن حُسَيْن اِيَا رَايِيْنَىْ ࢮَيْوَىْ تُوْڠڮَالْ اِيْبُوْ سَيْجَىْ رَامَا، اَمٓرْڮَا ايْكُوْ نُوْلِىْ كٓدَادِيْيَانْ تٓمْفُوْر اَنْتَرَانَىْ فٓرَاجُوْرِيْت مَجَافَاهِيْت لَنْ بِنْطَارَا ۔ فَارَا سُوْنَنْ لَنْ فَارَا وَالِىْ فَࢮَا چَنْچُوْت تَالِىْ وَوْندَا اَمْبِيْلَانِىْ رَادَيْن فَتَحْ، ڠَنْتِىْ فَنْجٓنٓڠَانَىْ سُوْنَنْ ڠُوْدُوْڠ لَنْ سُوْنَنْ قُدُوْس ڮُوْڮُورْ شَهِيْد اَنَا اِڠْ مَيْࢮَانْ فٓرْتٓمْفُوْرَانْ، "مِيْتُوْرُوْت سٓتٓڠَهَىْ چَارِيْطَا" : نَلِيْكَا سَاوٓنَيْهِيْڠ اَدِىْ فَاتِىْ٢ كَڠْ اِڠْ بَاطِنْ كُوْدُوْ اَمْبَالِيْلَا، فِيْرٓڠْ يَيْن اَنَا كٓدَادِيْيَانْ تٓمْفُوْر اَنْتَرَانَىْ مَجَافَاهِيْت لَنْ بِنْطَارَا، ࢮَيْوَيْئَىْ نُوْلِىْ فَࢮَا مَونْࢮُوْت كٓسٓمْفَتَانْ اَرٓفْ ڠٓرٓبُوْت ࢮَيْوَىْ مٓۑَاڠْ مَجَافَاهِيْت، بِنْطَارَا چُوْكُوفْ بِجَكْسَنَا لَنْ وَاسْفَادَا، بِنْطَارَا كَڠْ سَاكَاوِيْت نِيَتَىْ نَمُوْڠ نُوْلَاءْ فٓرْجَيَا، اَوْرَا دُوَىْ نِيَةْ ڠٓرٓبُوْت مَجَافَاهِيْت، بَارٓڠْ مِيْرٓڠْ سِيْكٓفَىْ سَاوٓنَيْهِيْڠ كَادِىْ فَاتَيْن٢، نُوْلِىْ كَاڮُوْڠَنْ فٓمَاڠْڮِيْه : كَاتِمْبَاڠْ مَجَافَاهِيْت دِىْ رٓبُوْت دَيْنِيْڠ كَادِىْ فَاتَيْن لِيَا، لُوِيْه بٓچِئْ دِىْ رٓبُوْتْ ࢮَيْوَىْ، لُوِيْه٢ بَارٓڠْ بِنْطَارَا فِيْرصَا يَيْن فٓرَاجُوْرِيْت مَجَافَاهِيْت سَجَائَىْ مَيْه كَابَيْه دِىْ كٓرَاهَاكَىْ مٓۑَاڠْ بِنْطَارَا ڠَنْتِىْ فٓنْجَاڮَاءَانْ اِڠْ مَجَافَاهِيْت ࢮَيْوَىْ فَاتِيْڠ ڮٓلَيْنࢮَاڠْ ۔
مُوْلَا سَوْڠكَا اِيْكُوْ سَحَانْ فَرَاجُوْرِيْت مَجَافَاهِيْت كَڠْ ڠَاڠْسٓرٓكْ وُوْس كٓنَادِىْ اُونْدُوْرَاكَىْ، اَنَڠِيْڠ وَادِيْيَا بَلَا بِنْطَارَا تٓرُوْس دِىْ اَڠْسٓرٓكَاكَىْ ڠٓنٓرْ مَارَاڠْ مَجَافَاهِيْتْ، هِڠْڮَا فَنْجٓنٓڠَانَىْ رَادَيْن فَتَحْ حَاصِلْ بِيْصَا ڠٓرٓبُوتْ مَجَافَاهِيْت، سَأْدُوْرُوْڠَىْ دِىْ رٓبُوْت دَيْنِيْڠ لِيَانْ، دَيْنَىْ سَاڠْ نَاطَا وُوْس لَوْلَوسْ سَكِڠْ كٓࢮَاتَوْن ڠٓنٓرْ ڠَيْتَانْ، سَأْدُوْرُوْڠَىْ وَادِيْيَا بَلَا بِنْطَارَا فَࢮَا تٓكَا اِڠْ مَجَافَاهِيْت، فُوْسَاكَا٢ مَجَافَاهِيْتْ نُوْلِىْ دِىْ فِيْنࢮَاهْ مٓۑَاڠْ دٓمَاءْ ۞
          يَيْن فَارَا مَاهَوْس رَاوُوْه اِڠْ مَسْجِدْ دٓمَاءْ، تٓمْتُو بَكَالْ فِيْرصَا سٓرَامْبِىْ مَسْجِدْ كَڠْ سَكَانَىْ اُوْكِيْر٢رَانْ،  اِيَا اِيْكُوْ فٓنْࢮَافَا مَجَافَاهِيْت كَڠْ اُوْڮَا مَيْلُوْ دِىْ فِيْنࢮَاهْ كَالَا زَمَانْ سٓمَانَا، كٓلَوَانْ سَأْ رُوْجُوْئَىْ فَارَا وَالِىْ٢ : رَادَيْن فَتَحْ كَافِيْلِيْه جُوْمٓنٓڠْ سُلْطَانْ اَنَا اِڠْ بِنْطَارَا، مَاوِىْ دِىْ آمْبَانِىْ فَارَا وَالِىْ٢ ۔ فٓفٓرِيْنتَهَانْ دِىْ اَتُورْ كٓلَوَانْ رَاجِيْن لَنْ رُوْنتُوْت، كَاأَمَانَنْ دِىْ جَاڮَا، كٓمَعْمُوْرَانْ دِىْ سَمْفُرْنَاءَاكَىْ، فٓمْبَاڠُوْنَانْ ڮٓࢮَيْن٢نَانْ، مَسْجِدْ٢ دِىْ دٓكَاكَىْ كٓلَوَانْ ڮَوْتَوْڠ رَوْيَوْڠ سَرْطَا دِىْ فنديڮانى دَيْنِيْڠ فَارَا وَالِىْ٢ لَنْ عُلَمَاءْ، فٓرَاجُوْرِيْت دِىْ سُوْسُوْن قُوَاةْ، اَڠكَاتَانْ ࢮَارَاتْ لَنْ اَڠْكَاتَانْ لَاؤُتْ اَوْرَا كٓتِڠْڮَالَانْ، بَارِيْسَانْ فٓنٓرَاڠَانْ ﴿(مُبَلِّغِيْن)﴾ شَرِيْعَةْ اِسْلَامْ لُوْمَاكُوْ كٓلَواَنْ تٓنْتٓرٓمْ اَوْرَا اَنَا اَلَاڠَنْ اَفَا٢، فَارَا عُلَمَاءْ لَنْ فَارَا وَكِيْلِيْڠ فٓمٓرِيْنتَهْ ﴿اُمَرَاءْ﴾ فَࢮَا مٓلَاكُوْ بٓبَارٓڠَنْ، كَابَيْه تُوْمُوْجُوْ مَرَاڠْ كٓمَصْلَحَتَنِيْڠ (اُمَّةْ) لَنْ مَشَارَكَةْ، مُوْلَا سَا ࢮَيْلَا بَاهَىْ كٓرَاجَاءَانْ دٓمَاءْ، دَادِىْ كٓرَاجَاءَانْ كَڠْ كَاجَيْن كِيْرِيْڠَانْ، ڠَنْتِىْ اِنْࢮَوْنِسِيَا مَشْهُورْ دَادِىْ نٓڮَارَا اِسْلَامْ ۔ مُوْلَا اَوْرَا اَنَيْه يَيْن (اُمَّةْ) ِانْࢮَوْنِسِيَا مَيْه كَابَيهْ فَࢮَاتٓتَاءْ ﴿سُنَةْ﴾ ۔ كَسُلْطَنَانْ دٓمَاءْ مَادٓكْ وِيْوِيْت تَهُوْن ١٤٧٨م ڠَنْتِىْ تَهُوْن ١٥١٨م ﴿٤٠ تَهُوْن﴾ : اَنَڠِيْڠ رَادَيْن فَتَحْ مٓنَاڠِىْ دَادِىْ سُلْطَانْ نَمُوْڠ سٓࢮَيْلَا ۞
-= فَورْتٓڮِيْس ۑٓرْبُوْ اِنْࢮَوْنِسِيَا =-
ڤَورْتٓڮِيْس تَاهُوْ ڠَلَامِىْ ࢮساكَانْ سَكِڠْ (اُمَّةْ) اِسْلَامْ، نٓڮَارَانَىْ دِىْ رٓبُوْت دَيْنَيْڠ بَوْڠصَا تُرْكِىْ ﴿١٤٥٣﴾ مُوْلَا بَوْڠصَا فَوْرتٓڮِيْس بٓڠِيْس بَاڠٓةْ مَرَاڠْ وَوْڠ اِسْلَامْ ۔ سِيْڠ ڠٓرٓبُوْت نٓڮَارَانَىْ اَوْرَا دِىْ تِيْڠَالِىْ سَكِڠْ صِفَةْ بَوْڠصَا، اَنَڠِيْڠ دِےْ تِيْڠَالِىْ سَكِڠْ صِفَةْ اَڮَامَا ۔ مُوْلَا بَوْڠصَا فَورْتٓڮِيْس نِيَةْ اَرٓفْ مُوْسُوْهِىْ مَرَاڠْ سَبٓنْ٢ (اُمَّةْ) اِسْلَامْ، اَوْرَا فٓرْدُوْلِىْ بَوْڠصَا اَفَا بَاهَىْ ۔ رَيْهنِيْڠ اِنْࢮَوْنِسِيَا نَلِيْكَا اِيْكُوْ مَشْهُورْ نٓڮَارَا اِسْلَامْ، ࢮَاسَارْ تَنَاهَىْ لَوهْ جِيْنَاوِىْ ۔ مُوْلَا فَورْتٓڮِيْس بَنْجُورْ ۑٓرْبُوْ اِڠْ اِنْࢮَوْنِسِيَا، كَابٓنٓرَانْ نَلِيْكَا اِيْكُوْ اِنْࢮَوْنِسِيَا وُوْس مُوْلَاهِىْ لٓمَهْ كَاڮَاوَا سَكِڠْ تِمْبُوْلَىْ فٓرْفٓچَهَانْ، لَنْ مَڠْكَاتَىْ فَارَا وَالِىْ٢ كَڠْ فَࢮَا ڠٓمْبَانِىْ فٓرَاجَا ۔
تَهُوْن ١٥١١ مَلَاكَا كٓدَادِيْيَانْ دِىْ رٓبُوتْ دَيْنِيْڠ  فَوْرتٓڮِيْس، (اُمَّةْ) اِسْلَامْ لَنْ فَارَا فٓمِيمْفِيْن٢نَىْ فَࢮَا ڠُوڠْسِىْ مَارَاڠْ اَنْࢮَلَسْ، سُوْلَاوٓسِىْ لَنْ جَاوَا ۔
سُلْطَانْ دٓمَاءْ كُوَاتِيْر : مُوْلَا نَلِيْكَا تَهُوْن ١٥١٢ سُلْطَانْ دٓمَاءْ ڠِيْرِيْمَاكَىْ اَڠْكَاتَانْ لَاؤُتْ كَڠْ قُوَاتْ بَاڠٓةْ كَڠْ دِىْ فِيْمفِيْن دَيْنِيْڠ فُوْتٓرَانَىْ ࢮَيْوَىْ اِيَا اِيْكُوْ لَكْسَامَانَا، دِىْ فَاتِىْ اُوْنُوْس كَڠْڮَوْ ڠُونْدُوْرَاكَىْ وَوْڠ فَوْرتٓڮِيْس ۔ ﴿فٓفٓرَاڠَانْ هَيْبَتْ بَاڠٓةْ﴾ ڮَانْࢮَيْڠ فٓرْسٓنْجَتَاءَانْ فَوْرتٓڮِيْس قُوَاتْ بَاڠٓةْ تُورْ سَرْوَا مَوْدَيْرٓنْ ۔ مُوْلَا دِىْ فَاتِىْ اُوْنُوسْ اِڠْڮَالْ بَالِىْ فٓرْلُوْ ڠُوَاتِىْ تَنَهْ جَاوَا ۔ تَهُوْن ١٥١٨ رَادَيْن فَتَحْ مَڠْكَاتْ، دِىْ ڮَنْتِىْ دَيْنِيڠْ دِىْ فَاتِىْ اُوْنُوسْ، لَنْ سَأْ مَڠْكَاتَىْ دِىْ فَاتِىْ اُونُوْس دِىْ ڮَنْتِىْ دَيْنِيْڠ فٓڠَيْرَانْ تٓرٓڠْڮَانَا ۔
نَلِيْكَا تَهُوْن ١٥٣١ سٓفَاۑَوْل اُوْڮَا ۑٓرْبُوْ ࢮَائِرَاهْ اِنْࢮَوْنِسِيَا ڠَنْتِىْ بِيْصَا ڠٓرٓبُوْت فُوْلَوْ هَلْمَا هَيْرَا ۔ جَجَاهَنْ فَورْتٓڮِيْس سَيَا سُوْوَىْ سَيَا مَوْدَوْت، ڠَنْتِىْ سُلْطَانْ (مُحَيَّاتْ) شَاهْ رَاجَا اَچَيْه كٓرَاصَا كُوَاتِيْر نَلِيْكَا فَاسَائَىْ دِىْ رٓبُوْة دَيْنِيْڠ فَورْتٓڮِيْس، كِيَاهِىْ فَالِيْتِيْهَانْ ڠُوڠْسِىْ اِڠْ دٓمَاءْ، اَخِيْرَىْ دِىْ فُونْࢮُوْت مَانْتُوْ دَيْنِيْڠ رَادَيْن فَتَحْ ۔ كِيَاهِىْ فَالِيْتِيْهَانْ دِىْ سٓرَاهِىْ ڠُوْسِيْر بَوْڠصَا فَورْتٓڮِيْس ۔ تٓمٓنَانْ نَلِيْكَا تَهُوْن ١٥٢٢ فَورْتٓڮِيْس بِيْصَا دِىْ اُوْسِيْر سَكِڠْ سُوْنࢮَا كٓلَاڤَا : ﴿جَاكَرْتَا﴾ كِيَاهِىْ فَالِيْتِيْهَانْ ﴿(فَتْحُ اللّٰهْ)﴾ دِىْ اَڠْكَاتْ دَادِىْ سُلْطَانْ اِڠْ چٓرْبَوْن ڮَڮٓلَارْ سُوْنَنْ ڮُونُوْڠ جَاتِىْ وَفَاتْ نَلِيْكَا تَهُوْن ١٥٧٠ ۞
-= فَاجَاڠْ =-
نَلِيْكَا تَهُوْن ١٥٥٠ سُلْطَانْ دٓمَاءْ كَفِيْڠ تٓلُوْ فٓڠَيْرَانْ تٓرٓڠْڮَانَا وَفَاتْ، كٓرَاجَاءَانْ دَادِىْ رٓبُوْتَانْ اَنْتَرَانَىْ جَاكَا تِڠْكِيْر فُوْتٓرَا مَنْتُوْنَىْ فٓڠَيْرَانْ تٓرٓڠْڮَانَا لَنْ اَرْيَا جِيْفَاڠْ كَافٓرْنَهْ فَامَانْ، اَرْيَا جِيْفَاڠْ كَالَاهْ، كٓرَاجَاءَانْ كَافِيْنْࢮَاهْ مٓۑَاڠْ فَاجَاڠْ، دٓمَاءْ فُوْصَا ۔ وِيْوِيْت اِيْكُوْ فٓرْفٓچَهَانْ مُوْلَاهِىْ تِمْبُوْل، رَيْهنِيْڠ جَاكَا تِڠْكِيْر بِيْسَانَىْ مٓنَاڠْ جَلَارَانْ جَاسَانَىْ ڠَابَيْهِىْ لَوْرْ اِڠْ فَاسَارْ ﴿سُوْطَا وِيْجَايَا﴾ ۔ دَادِىْ فَنْجٓنٓڠَانَىْ دِىْ فَارِيْڠِىْ ڮَانْجَارَانْ ڠٓرَيْه اِڠْ مَتَارَامْ ۔ اَخِيْر٢ سُوْطَا وِيْجَايَا اَمْبَا لَيْلَا، فُوْڠكَاسَانَىْ مَادٓكْ جُوْمٓنٓڠْ رَاجَا اِڠْ مَتَارَمْ ﴿تَهُوْن ١٥٨٦م﴾، تُورُوْنْ تُومُوْرُوْن ڠَنْتِىْ كَنْجٓڠْ سُلْطَانْ اَڮُوْڠ ﴿رَاجَا مَتَارَامْ كَفِيْڠ تٓلُوْ﴾ ﴿١٦١٣﴾ ۔ نَلِيْكَا تَهُوْن ﴿١٥٩٦﴾ لَوْندَا مُوْلَاهِىْ ࢮَارَاتْ اِڠْ بَنْتٓنْ ۔ تَهُوْن ﴿١٦٢٧-١٦٢٩م﴾ لَوْندَا اِڠْ جَاكَرْتَا دِىْ سٓرَاڠْ دَيْنِيْڠ سُلْطَانْ اَڮُوْڠ، ڮَاڮَالْ ۔ اُوْڮَا سُلْطَانْ بَنْتٓنْ اِيَا مَيْلُوْ ۑٓرَاڠْ لَوْندَا، سٓمَوْنَوْ اُوْڮَا مَالُوْكُوْ، فَالَيمْبَاڠْ، مَكَاسَرْ لَنْ لِيَا٢نَىْ ۔ سَكِڠْ فِنْتٓرَىْ لَوْندَا بَوْڠصَا كِيْتَا دِىْ فٓچَاهْ بٓلَاهْ، اَخِيْرَىْ سٓرَاڠَانْ كِيْتَا تَنْسَهْ كَنْࢮَاسْ ۞ تَهُوْن ١٦٧٨ كٓرَاجَاءَانْ مَتَارَامْ دِىْ فِينْࢮَاهْ اِڠْ كَرْطَاسُوْرَا، اِيْكِيْ اِيَا تِيْفُوْ مُسْلِهَتَىْ لَونْدَا ۔ ڮَانْࢮَيْڠ كَارَوْ اَنَانَىْ فٓرْفٓچَهَانْ كَڠْ دِىْ رَيْكَا دَيْنِيْڠ لَونْدَا، ࢮَائِرَهْ كٓرَاجَاءَانْ نُوْلِىْ دِىْ بَاڮِىْ لَوْرَوْ : -١ ࢮَائِرَهْ سُوْرَاكَرْطَا دِىْ جٓنٓڠِىْ دَيْنِيْڠ سُسُوْهُوْنَانْ فَاكُوْبُوْوَانَا كَفِيْڠ Ⅲ -٢ ࢮَائِرهْ جُوكْجَاكَرْطَا دِىْ جٓنٓڠِىْ دَيْنِيْڠ فٓڠَيْرَانْ مَڠْكُوبُوْمِىْ ﴿فَمَانْ فَاكُوْبُوْوَانَا كَفِيْڠ Ⅲ﴾ ڮٓڮٓلَارْ سُلْطَانْ هَامٓڠْكُوْبُوْوَانَا ۔
تَهُوْن ١٧٥٧ سُوْرَاكَرْطَا كَفَيْرَاڠْ دَادِىْ لَوْرَوْ : -١ دَادِىْ كَسُوْنَانَانْ -٢ مَڠْكُوْنٓڮَارَانْ ۔ اَخِيْر٢ ڠَايُوكْجَاكَرْطَا اُوْڮَا كَفَيْرَاڠْ دَادِىْ لَوْرَوْ : دَادِىْ كَسُلْطَانَانْ لَنْ فَاكُوْاَلَامَانْ ۞
تَهُوْن ١٨١١ اِيْڠڮٓرِيْس اَنْࢮَارَاتْ اِڠْ تَنَهْ جَاوَا، بٓلَنْࢮَا دِىْ ࢮٓسٓكْ كَالَهْ، تَنَهْ جَاوَا دِىْ سٓرَاهَاكَىْ مَرَاڠْ اِيْڠڮٓرِيْس ۔ تَهُوْن ١٨١٤ قَيْصَرْ نَافَوْلِيُوْن ﴿اِيْڠڮٓرِيْس﴾ تَأْلُوكْ، جَجَهَانْ لَونْدَا كَڠْ وُوْس تِيْبَا اِيْڠڮٓرِيسْ دِىْ بَالَيْكَاكَىْ مَانَيْه ۔
-= دِيْڤَانٓڮَارَا =-
تَهُوْن ١٨٢٥ فٓڠَيْرَانْ دِيْڤَانٓڮَارَا، فُوْتٓرَا سُلْطَانْ هَامٓڠْكُوْبُوْوَانَا كَفِيْڠ Ⅲ بٓرَوْنتَاكْ ۔ كَجَبَا فٓرَاجُوْرِيْت٢تَىْ اُوْڮَا دِىْ بَانْتُوْ دَيْنِيْڠ فَارَا عُلَمَاءْ، فٓرْتٓمْفُوْرَانْ هَيْبَةْ بَاڠٓةْ، لَوْندَا رُوْمَوْڠصَا كُوَالَاهَانْ ۔ اَخِيْرَىْ نَلِيْكَا تَڠْڮَالْ ٢٨ مَارٓتْ، تَهُوْن ١٨٣٠ لَوْندَا ڠَاجَاءْ ࢮَامَيْ، تَافِىْ اِيْكُوْ نَمُوْڠ تِيْفُوْ مُسْلِهَتْ، سَاءْجٓرَوْنَىْ فٓرُوْنࢮِيْڠَانْ، تٓنْتَارَانَىْ دِيْفَانٓڮَارَا دِىْ لُوْچُوْتِىْ، فٓڠَيْرَانْ دِيْفَانٓڮَارَا دِىْ تَڠْكٓبْ تٓرُوْس دِىْ سَيْلَوْڠ مٓۑَاڠْ مٓنَادَوْ ڠَنْتِىْ وَفَاتْ ۔ وِيْوِيْتْ اِيْكُوْ اَتِيْنَىْ بَوْڠصَا كِيْتَا تَمْبَهْ مٓنْࢮَوْكَولْ، فَارَا عُلَمَاءْ٢ فَࢮَا ڠُوْڠسِىْ اَنَا اِڠْ ڮُوْنُوْڠ٢ لَنْ اِڠْ فَفَانْ٢ كَڠْ اَدَوْه سَكِڠْ فٓرَامِيَانْ، ڮٓطِيْڠِىْ كَارَوْ لَونْدَا مُوْڠڮِيْڠ چٓڠْكَالَاءَانْ، سَكِڠْ ڮٓطِيْڠِىْ ڠَنْتِىْ اَوْرَا فَࢮَا ۑٓكُوْلَاهَاكَىْ فُوْتٓرَا٢نَىْ لَنْ ڠٓلَارَاڠْ كٓرَاسْ فُوْتٓرَا٢نَىْ تِيْرُوْ٢ ڮُوْنٓمَانَىْ تِيْڠكَاهَىْ لَنْ سَنْࢮَاڠَانَىْ ۔
-= زَمَانْ ڤٓرْڮٓرَاءَانْ =-
مٓنْدَوْكَوْلَىْ اَتِيْنَىْ بَوْڠصَا اِنْࢮَوْنِسِيَا سَيَا سُوْوَىْ اَوْرَا سَيَا كُوْرَاڠْ، نَاڠِيْڠ مَالَهْ بَاڠٓةْ ۔
تَهُوْن ١٩٠٨ تَڠْڮَالْ ٢٠ مَارٓتْ، مَادٓكْ كُومْفُوْلَانْ ڮٓرَاكَانْ اَرَانْ بُوْدِىْ اُوْتَمَا، فٓمِيْمفِيْن٢نَىْ : اَلْمَرْحُومْ ࢮَوْكْتٓرْ وَاحِدِيْن سُوْدِيْرَا هُوْصَادَا لَنْ ࢮَوكْتٓرْ سُوْطَامَا ۔
تَهُوْن ١٩١٢ شَرِكَةْ اِسْلَامْ مَادٓكْ، فٓمِيمْفِيْنَىْ : (حَاجِّ) سَمَنْهُوْدِىْ لَنْ (حَاجِّ) عُمَرْ سَعِيْد چَاكٓرَااَمِيْنَاطَا ۔
اَنَا اِڠْ تَهُوْن ١٩١٢ اُوْڮَا (مُحَمَّدِيَّهْ) مَادٓكْ، فٓمِيْمفِيْنَىْ : اَلْمَرْحُوْم كِيَاهِىْ (حَاجِّ) اَحْمَدْ دَحْلَانْ ڠَايُوكْجَاكَرْطَا، تُوْمُوْلِىْ مُوْنچُولْ فَرْتَىْ فُوْلِتِيْك اَرَانْ اِنْࢮِيْسٓى فَرْتَىْ ۔
تَهُوْن ١٩٢٦ فَرْتَىْ كُوْمِيْنِيسْ اُوْڮَا مَادٓكْ، دِىْ فِمْفِيْن دَيْنِيْڠ سٓمَاعُوْن ۔
تَهُوْن ١٩٢٧ فَرْتَىْ نَاسِيَوْنَالْ اُوْڮَا مَادٓكْ، دِىْ فِمْفِينْ دَيْنِيْڠ اِنْسِۑُوْر (مُحَمَّدْ) سُوْكَرْنَا ۔
تَهُوْن ١٩٢٦ اَوْرَا كٓتِيْڠڮَالَانْ (نَهْضَةُ الْعُلَمَاءْ) مَادٓكْ، كَابَيْه مَاهُوْ اَوْرَا لِيْوَاتْ تُوْجُوْهَانَىْ اِيَا سُوْفَيَا بِيْصَا بَيْبَاسْ سَكِڠْ جَجَاهَنْ، نَاڠِيْڠ بَاهَىْ اَنَا كَڠْ كَاسَرْ اَنَا كَڠْ اَلُوْس ۔
-= زَمَانْ جٓفَاڠْ =-
تَڠْڮَالْ ٨ دَيْسَيْمبٓرْ ١٩٤١ جٓفَاڠْ ڠُمُوْمَاكَىْ فٓرَاڠْ مَرَاڠْ قَوْم سٓكُوْطُوْ ﴿اِڠْڮٓرِيْس لَنْ اَمِيْرِيْكَا﴾ لَونْدَا مَيْلُوْ فِيْهَاكْ اِڠْڮٓرِيْس اَمِيْرِيْكَا ۔ تَڠْڮَالْ ٨ مَارٓتْ ١٩٤٢ هِيْنࢮِيَا بٓلَنْࢮَا تَاءْلُؤْ مَرَاڠْ بَلَا تٓنْتَارَا جٓفَاڠْ، اَنَا اِڠْ زَمَانْ جٓفَاڠْ فَوْلَاهَىْ بَوْڠصَا كِيْتَا كَادِيَاڮَابَهْ دِىْ اِنْتٓرِىْ ۔ بَوْڠصَا كِيْتَا كَڠْ مَاتِىْ كَالُوْوَيْن اُتَوَا مَاتِىْ سَبَبْ دَادِىْ رُوْمُوْشَا ﴿كُوْلِىْ فٓكْسَاءَانْ﴾ اَوْرَا جَمَعْ اَكِيْهَىْ، كٓهُوْرمَاتَانَىْ وَانِيْطَا٢ كِيْتَا دِىْ رُوْسَاءْ ۔ تَڠْڮَالْ ١٥ اَغُوسْطُوْس ١٩٤٥ قَيْصَرْ جٓفَاڠْ ﴿تَيْنَوْهَيْكَا﴾ تَاءْلُؤْ مَرَاڠْ سٓكُوْطُوْ ۔
تَڠْڮَالْ ١٧ اَغُوسْطُوسْ ١٩٤٥ بَوْڠصَا اِنْࢮَوْنِسِيَا ۑَتَاءَاكَىْ مٓرْدِيْكَانَىْ، اِنْسِۑُوْر سُوْكَرْنَا دَادِىْ فٓرْسِيْࢮَيْنْ، (مُحَمَّدْ حَتَّى) دَادِىْ وَكِيْل فٓرْسِيْࢮَيْن ۔ وِيْوِيْت دِيْنَا اِيْكُوْ رَيْفُوْلُوْسِىْ ڮٓࢮَيْن٢نَانْ، بَوْڠصَا ِانْࢮَوْنِسِيَا وُوْس كَافَوءْ مَوْه دِىْ جَجَاهْ مَانَيْه ۔ جٓفَاڠْ اِڠْ سٓمَارَاڠْ ڠَامُوْكْ، اِڠْڮٓرِيْس اِڠْ سُوْرَابَيَا كُورْدَا، كَابَيْه مَاهُوْ دِىْ تَاࢮَاهِىْ دَيْنِيْڠ بَوْڠصَا كِيْتَا، سٓنَجَانْ كُورْبَانَىْ اِيَا اَوْرَا سِطِئْ ۔ لَونْدَا كَڠْ مَاهُوْنَىْ وُوْس تَاءْلُؤْ، اِيَا بَنْجُورْ مَيْلُوْ٢ كُورْدَا مَانَيهْ دُومْفٓلِيڠ تٓنْتَارَا اِڠْڮٓرِيْس ۔ اَخِيْرَىْ بَوْڠصَا كِيْتَا تٓمْفُورْ كَارَوْ لَونْدَا ۞
-= جَلَارَانْ ࢮٓسٓكَانَىْ اِڠْڮٓرِيْس =-
اِنْࢮَوْنِسِيَا رُوْنْࢮِيْڠَانْ كَارَوْ لَونْدَا مَڠْڮَوْن اِڠْ لِيْڠڮَارْجَاتِىْ چٓرْبَوْن ۔ تَڠْڮَالْ ١٥ نَوْفَيْمبٓرْ ١٩٤٦ سُوْرَاةْ فٓرْمُوَافَقَتَانْ دِىْ تَانْࢮَاتَڠَانِىْ دَيْنِيْڠ كٓتُوَانَىْ : نَلِيْكَا اِيْكُوْ كَڠْ دَادِىْ كٓتُوَانَىْ اُوْتُوْسَانْ اِنْࢮَوْنِسِيَا سُوْتَنْ شَهْرِيْر ۔ فٓرْمُوَافَقَتَانْ لِيْڠڮَارْجَاتِىْ تَنْفَا ڮُوْنَا ۔
تَڠْڮَالْ ٢١ جُوْلِىْ ١٩٤٧ لَوْندَا ۑٓرَاڠْ دَائِرَهْ رَيْفُوْبٓلِيْكْ اِنْࢮَوْنِسِيَا : چٓرْبَوْن، فٓكَالَوْڠَانْ، سٓمَارَاڠْ، دٓمَاءْ دِىْ رٓبُوْت ۔ تَڠْڮَالْ ١ اَغُوسْطُوْس ١٩٤٧ ڮٓنْچَتَانْ سٓنْجَاتَا ﴿لَيْرَيْن سٓرَاڠْ مٓۑٓرَاڠْ﴾، دَيْوَانْ كَاأَمَانَانْ مٓمْبٓنْتُؤْ كُوْمِيْسِىْ كَڠْ دِىْ سٓبُوْت K.T.N. ۔ تَڠْڮَالْ ١٧ جَانُوَارِىْ ١٩٤٨ ڮٓنْچَتَانْ سٓنْجَاتَا دِىْ تَنْࢮَاتَڠَانِىْ اَنَا اِڠْ كَافَلْ رِيْنفِيْلْ، سَاءْ تٓرُوْسَىْ بَنْجُوْر دِىْ اَنَاءَاكَىْ رٓمْبُوْكَانْ اَنَا اِڠْ كَافَلْ رِيْنفِيْلْ كٓتُوَانَىْ اُوْتُوْسَانْ كِيْتَا مَيْسْتٓرْ اَمِيْر (شَرِيْفُ الدِّيْن) ۔
تَڠْڮَالْ ١٢ اَفٓرِيْلْ ١٩٤٨ دِىْ مُوْلَاهِىْ رٓمْبُوْكَانْ مَانَيْه مَڠْڮَوْن اَنَا اِڠْ كَالِىْ اُوْرَاڠْ ڠَايُوكْجَاكَرْطَا، نٓرُوْسَاكَىْ رٓمْبُوْكَانْ اَنَا اِڠْ كَافَلْ رِيْنفِيْل، اَنَڠِيْڠ سٓنَجَانْ مٓڠْكَوْنَوْ لَوْندَا اِيْسِيْه تٓرُوْس دَادٓرَابَاهَىْ اَوْلَيْهَىْ ڠٓدٓكَاكَىْ نٓڮَارَا٢ بَوْنَيْكَا، كَايَاطَا : مَدُوْرَا، سُوْمَتٓرَا تِيْمُوْر لَنْ لِيَا٢نَىْ مَانَيْه ۔
تَڠْڮَالْ ١٩ سَيْفتَمْبٓرْ ١٩٤٨ كُوْطَا مَدِيُوْن دِىْ رٓبُوْت، دَيْنِيْڠ ڮَوْلَوْڠَانْ كُوْمِيْنِيْس مُوْسَى، فٓرٓبُوْتَنْ اَنْجَالَارْ ڠَنْتِىْ تٓكَانْ : مَاڮٓتَانْ، ڠَاوِىْ، صَوْلَوْ، وَانَاڮِيْرِىْ، چٓفُوْ، رٓمْبَاڠْ لَنْ لِيَا٢نَىْ ۔ اَكَيْه كِيَاهِىْ٢ لَنْ فٓمِيْمفِيْن٢ اِسْلَامْ فَࢮَا دِىْ سٓمْبٓلَيْه، اَنَڠِيْڠ بَرَكَهْ فِيْتُوْلُوْڠَىْ فٓڠَيْرَانْ، تٓنْتَارَا كِيْتَا كَنْطِىْ بَنْتُوَانَىْ رَعْيَةْ، فَࢮَا بٓبَارٓڠَانْ نَاࢮَاهِىْ كُوْردَانَىْ ڮَوْلَوْڠَانْ كُوْمِيْنِيْس مُوْسَى مَاهُوْ، فُوْڠكَاسَانَىْ اَنَا اِڠْ اَخِيْر سَيْفتَيمْبٓرْ ۔ اِيْكُوْ اُوْڮَا كٓرُوْسُوْهَانْ وُوْس بِيْصَا دِىْ لٓرٓمَّاكَىْ ۔
تَڠْڮَالْ ١٩ ࢮَيْسَيْمبٓرْ ١٩٤٨ لَافَاڠَنْ تٓرْبَاڠْ مَاڮُوَا دِىْ بَوْمْ، اَڠْكَاتَانْ ࢮَارَاتْ لَوْندَا ۑٓرْبُوْ ࢮَائِرَهْ٢ رَيْفُوْبٓلِيْكْ، تٓنْتَارَا كِيْتَا لَنْ فَارَا فٓمِيمْفِيْن٢ فَࢮَا ۑِيْڠكِيْر مَرَاڠْ ڮُوْنُوْڠ٢ لَنْ دَيْصَا٢، نِيْنࢮَاءَاكَىْ فٓرَاڠْ ڮٓرِيْليَا ۔ فٓرْسِيْࢮَيْن سُوْكَرْنَا، وَاكِيْل فٓرْسِيْࢮَيْن (مُحَمَّدْ حَتَّى)، كِيَاهِىْ اَڮُوسْ سَالِمْ لَنْ لِيَا٢نَىْ فَرَا فٓمِيْمفِيْن رَيْفُوْبٓلِيْكْ دِىْ تَڠْكٓبْ دَيْنِيْڠ لَونْدَا دِىْ سِيْڠكِيْرَاكَىْ مٓۑَاڠْ فُوْلَوْ بَڠْكَا ۔ اِڠْڮَالْ٢ فٓمٓرِيْنتَهْ ضَرُوْرَةْ دِىْ دٓكَاكَىْ دَيْنِيْڠ مَيْستٓرْ (شَفْرُ الدِّيْن) فٓرَاوِيْرَا نٓڮَارَا اِڠْ سُوْمَتٓرَا، سٓنَجَانْ فٓمِيمْفِيْن٢ سٓبَاڮِيْهَانْ وُوْس دِىْ تَڠْكٓبْ اَنَڠِيْڠ فٓمٓرِينْتَهَانْ بِيْصَا لُوْمَاكُوْ تٓرُوْس، سُوَاسَانَا ڮٓنْتِيْڠ بَاڠٓةْ، دَيْوَانْ كَااَمَانَنْ ﴿اِيَا اِيْكُوْ فٓرْكُومْفُوْلَنْ بَوْڠصَا٢ سَاءْدُنْۑَا﴾ اَنْࢮٓسٓكْ مَارَاڠْ لَونْدَا سُوْفَيَا : -١ فٓمِيمْفِينْ٢ رَيْفُوْبٓلِيْكْ كَڠْ دِىْ سَيْلَوْڠ، اِڠْڮَالَا دِىْ بَالَيْئَاكَىْ مَارَاڠْ فٓلُوْڠڮُوْهَانَىْ ۔ -٢ ࢮَائِرَهْ اِسْتِيْمَيْوَا ڠَايُوكْجَاكَرْطَا، سُوْفَيَا اِڠْڮَالَا دِىْ بَالَيْئَاكَىْ مَرَاڠْ فٓمٓرِيْنتَهْ رَيْفُوْبٓلِيْكْ اِنْࢮَوْنَيْسِيَا ۔ -٣ سُوْفَيَا اِنْࢮَوْنَيْسِيَا لَنْ لَونْدَا لَيْرَيْن اَڠْڮَوْنَىْ بٓࢮِيْلْ٢لَانْ ۔ -٤ سُوْفَيَا مَسْئَلَهْ اِنْࢮَوْنَيْسِيَا دِىْ رَامْفُوْڠَاكَىْ كٓلَوَانْ دَالَانْ ࢮَامَي ۔
لَونْدَا نُوْرُوْت ۔ تَڠْڮَالْ ٧ مَيْهِىْ ١٩٤٩ رُوْنࢮِيْڠَانْ دِىْ وِيْوِيْتِىْ، وَاكِيْلَىْ اِنْࢮَوْنَيْسِيَا مَيْستٓرْ رُوْم، وَاكِيْلَىْ لَوْندَا ࢮَوْكْتٓرْ فَانْ رَوْيٓنْ، فٓمٓرِيْنتَهْ رَيْفُوْبٓلِيْك اِيَا تٓمٓنَانْ دِىْ بَالَيْئَاكَىْ مَرَاڠْ ڠَايُوكْجَاكَرْطَا، فِيْهَاكْ رَيْفُوْبٓلِيْكْ اِيَا بَنْجُوْر لَيْرَيْن اَڠْڮَوْنَىْ فٓرَاڠْ ڮٓرِيْلۑَا ۔ تَڠْڮَالْ ٢٣ اَغُوْستُوسْ ١٩٤٩ كَوْنفٓرَيْنسِىْ مَيْجَا بُوْندٓرْ دِىْ وِيْوِيْتِىْ مَڠْڮَوْن اِڠْ نٓڮَارَا لَونْدَا ﴿ࢮٓنْهَاكْ﴾ ۔ اُوْتُوْسَانْ كِيْتَا دِىْ سٓسٓفُوْهِى ࢮَوْكْتٓرْ اِنْدِسٓ (مُحَمَّدْ حَتَّى) ۔ دَيْنَى لَوْندَا دِىْ سٓسٓفُوْهِىْ دَيْنِيْڠ مَنْتٓرِىْ فَانْ مَرْسٓفِيْن ۔ تَڠْڮَالْ ٢ نَوْفِمْبٓرْ ١٩٤٩ بِيْصَا كٓتُوتُوْڮَانْ اَڠْڮَوْنَىْ رُونْࢮِيْڠَانْ اَنَا اِڠْ ࢮٓنْهَاكْ نٓڮَارَا رَيْفُوْبٓلِيْكْ اِنْࢮَوْنَيْسِيَا شٓرِكَةْ بِيْصَا دِىْ بٓنْتُؤْ، ࢮَائِرَهْ٢ اِنْࢮَوْنَيْسِيَا دِىْ كُوَاسَائِىْ دَيْنِيْڠ رَيْفُوْبٓلِيْكْ اِنْࢮَوْنَيْسِيَا شٓرِكَةْ، لِيَانَىْ اِيْرِيَانْ كُوْلَوْن، دَيْنَىْ اِيْرِيَانْ مِيْتُوْرُوْت كٓفُوْتُوْسَانْ دِىْ سٓرَانْتَيْئَاكَىْ مَانَيْه ۔
تَڠْڮَالْ ١٧ ࢮَيْسَيْمبٓرْ ١٩٤٩ فٓرْسِيْࢮَيْن رَيْفُوْبٓلِيْكْ اِنْࢮَوْنَيْسِيَا ﴿جُكْجَا﴾ دِىْ اَڠْكَاتْ دَادِىْ فٓرْسِيْࢮَيْنْ رَيْفُوْبٓلِيْكْ اِنْࢮَوْنَيْسِيَا شٓرِكَةْ ۔
-٢٠ ࢮَيْسَيْمبٓرْ ١٩٤٩ كَابِيْنَيتْ R.I.S. دِىْ بٓنْتُوْكْ ۔
تَڠْڮَالْ ٢٧ دَيْسَيمْبٓرْ ١٩٤٩ فٓمٓرِيْنتَهْ لَونْدَا مَسٓرَاهَاكَىْ كٓدَوْلَاتَانْ مَارَاڠْ R.I.S. ﴿اُوْفَاچَارَانَىْ اَنَا اِڠْ اَمْسٓتٓرْدَامْ﴾، وِيْوِيْت اِيْكِىْ نٓڮَارَا٢ مَيْه سَاءْ دُنْيَا فَࢮَا ڠَاكَوْنِىْ نٓڮَارَا رَيْفُوْبٓلِيْكْ اِنْࢮَوْنَيْسِيَا شٓرِكَةْ ۔
تَڠْڮَالْ ٢٧ دَيْسَيْمبٓرْ مَيْستٓرْ اَسْعَدْ دِىْ تٓتٓفَاكَىْ دَادِىْ فَڠَسْطَا لٓڠْڮَاهَانْ فٓرْسِيْࢮَيْن رَيْفُوْبٓلِيْكْ ﴿جُكْجَا﴾ ۔
نٓڮَارَا رَيْفُوْبٓلِيْكْ اِنْࢮَوْنَيْسِيَا شٓرِكَةْ وُوْس مَادٓكْ لَنْ دِىْ اَكَوْنِىْ كٓدَوْلَاتَانَىْ، اَنَڠِيْڠ رَيْهنِيْڠ كَڠْ دَادِىْ چِيْتَا٢نَىْ بَوْڠصَا اِنْࢮَوْنَيْسِيَا اِيْكُوْ نٓڮَارَا كٓسَاتُوَانْ، نٓڮَارَا كَڠْ تُوْڠڮَالْ، دَادِىْ اَوْرَا سُوْوَىْ كٓلَوَانْ سَاءْ رُوْجُوْئَىْ بَوْڠصَا كِيْتَا، صِفَاتَىْ نٓڮَارَا رَيْفُوْبٓلِيْكْ اِنْࢮَوْنَيْسِيَا شٓرِكَةْ، اِڠْڮَالْ٢ بِيْصَا دِىْ وَالِيْكْ دَادِىْ اَصِفَةْ تُوْڠڮَالْ، دَادِىْ نٓڮَارَا كٓسَاتُوَانْ رَيْفُوْبٓلِيْكْ اِنْࢮَوْنَيْسِيَا ۞۞
دُوْمُوْڮِىْ اِڠْ ڠٓرِيْكِىْ رِسَالَةْ اَلِيْت فُوْنِيْكَا ۔ كِيْتَا فُوْڠكَاسِىْ مُوْڮِىْ٢ رِسَالَةْ فُوْنِيْكَا وَوْنتٓنَاڮِيْنَانِيْفُونْ ۔ (وَ صَلَّى اللّٰهُ عَلٰى سَيِّدِنَا مُحَمَّدٍ وَ آلِهٖ وَ صَحْبِهٖ وَ سَلَّمَ، وَالْحَمْدُ لِلّٰهِ رَبِّ الْعَالَمِيْنَ) ۔
  
۞ تَمَّتْ ۞  
________________